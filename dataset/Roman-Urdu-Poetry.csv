ID,Poet,Poetry
1,ahmad-faraz,"aankh se duur na ho dil se utar ja.ega 
vaqt ka kya hai guzarta hai guzar ja.ega 
itna manus na ho khalvat-e-gham se apni 
tu kabhi khud ko bhi dekhega to Dar ja.ega 
Dubte Dubte kashti ko uchhala de duun 
main nahin koi to sahil pe utar ja.ega 
zindagi teri ata hai to ye jaane vaala 
teri bakhshish tiri dahliz pe dhar ja.ega 
zabt lazim hai magar dukh hai qayamat ka 'faraz' 
zalim ab ke bhi na ro.ega to mar ja.ega"
2,ahmad-faraz,"ashiqi men 'mir' jaise khvab mat dekha karo 
bavle ho jaoge mahtab mat dekha karo 
jasta jasta paDh liya karna mazamin-e-vafa 
par kitab-e-ishq ka har baab mat dekha karo 
is tamashe men ulaT jaati hain aksar kashtiyan 
Dubne valon ko zer-e-ab mat dekha karo 
mai-kade men kya takalluf mai-kashi men kya hijab 
bazm-e-saqi men adab adab mat dekha karo 
ham se durveshon ke ghar aao to yaron ki tarah 
har jagah khas-khana o barfab mat dekha karo 
mange-tange ki qaba.en der tak rahti nahin 
yaar logon ke laqab-alqab mat dekha karo 
tishnagi men lab bhigo lena bhi kaafi hai 'faraz' 
jaam men sahba hai ya zahrab mat dekha karo"
3,ahmad-faraz,"ab aur kya kisi se marasim baDha.en ham 
ye bhi bahut hai tujh ko agar bhuul jaa.en ham 
sahra-e-zindagi men koi dusra na tha 
sunte rahe hain aap hi apni sada.en ham 
is zindagi men itni faraghat kise nasib 
itna na yaad aa ki tujhe bhuul jaa.en ham 
tu itni dil-zada to na thi ai shab-e-firaq 
aa tere raste men sitare luTa.en ham 
vo log ab kahan hain jo kahte the kal 'faraz' 
he he khuda-na-karda tujhe bhi rula.en ham"
4,ahmad-faraz,"ab ke ham bichhDe to shayad kabhi khvabon men milen 
jis tarah sukhe hue phuul kitabon men milen 
DhunDh ujDe hue logon men vafa ke moti 
ye khazane tujhe mumkin hai kharabon men milen 
gham-e-duniya bhi gham-e-yar men shamil kar lo 
nashsha baDhta hai sharaben jo sharabon men milen 
tu khuda hai na mira ishq farishton jaisa 
donon insan hain to kyuun itne hijabon men milen 
aaj ham daar pe khinche ga.e jin baton par 
kya ajab kal vo zamane ko nisabon men milen 
ab na vo main na vo tu hai na vo maazi hai 'faraz' 
jaise do shakhs tamanna ke sarabon men milen"
5,ahmad-faraz,"ab ke tajdid-e-vafa ka nahin imkan janan 
yaad kya tujh ko dila.en tira paiman janan 
yunhi mausam ki ada dekh ke yaad aaya hai 
kis qadar jald badal jaate hain insan janan 
zindagi teri ata thi so tire naam ki hai 
ham ne jaise bhi basar ki tira ehsan janan 
dil ye kahta hai ki shayad hai fasurda tu bhi 
dil ki kya baat karen dil to hai nadan janan 
avval avval ki mohabbat ke nashe yaad to kar 
be-piye bhi tira chehra tha gulistan janan 
akhir akhir to ye aalam hai ki ab hosh nahin 
rag-e-mina sulag uTThi ki rag-e-jan janan 
muddaton se yahi aalam na tavaqqo na umiid 
dil pukare hi chala jaata hai janan janan 
ham bhi kya saada the ham ne bhi samajh rakkha tha 
gham-e-dauran se juda hai gham-e-janan janan 
ab ke kuchh aisi saji mahfil-e-yaran janan 
sar-ba-zanu hai koi sar-ba-gareban janan 
har koi apni hi avaz se kaanp uThta hai 
har koi apne hi saa.e se hirasan janan 
jis ko dekho vahi zanjir-ba-pa lagta hai 
shahr ka shahr hua dakhil-e-zindan janan 
ab tira zikr bhi shayad hi ghazal men aa.e 
aur se aur hue dard ke unvan janan 
ham ki ruThi hui rut ko bhi mana lete the 
ham ne dekha hi na tha mausam-e-hijran janan 
hosh aaya to sabhi khvab the reza reza 
jaise uDte hue auraq-e-pareshan janan"
6,ahmad-faraz,"ab kya sochen kya halat the kis karan ye zahr piya hai 
ham ne us ke shahr ko chhoDa aur ankhon ko muund liya hai 
apna ye sheva to nahin tha apne gham auron ko saunpen 
khud to jagte ya sote hain us ko kyuun be-khvab kiya hai 
khilqat ke avaze bhi the band us ke darvaze bhi the 
phir bhi us kuche se guzre phir bhi us ka naam liya hai 
hijr ki rut jan-leva thi par ghalat sabhi andaze nikle 
taaza rifaqat ke mausam tak main bhi jiya huun vo bhi jiya hai 
ek 'faraz' tumhin tanha ho jo ab tak dukh ke rasiya ho 
varna aksar dil valon ne dard ka rasta chhoD diya hai"
7,ahmad-faraz,"ab shauq se ki jaan se guzar jaana chahiye 
bol ai hava-e-shahr kidhar jaana chahiye 
kab tak isi ko akhiri manzil kahenge ham 
ku-e-murad se bhi udhar jaana chahiye 
vo vaqt aa gaya hai ki sahil ko chhoD kar 
gahre samundaron men utar jaana chahiye 
ab raftagan ki baat nahin karvan ki hai 
jis samt bhi ho gard-e-safar jaana chahiye 
kuchh to subut-e-khun-e-tamanna kahin mile 
hai dil tahi to aankh ko bhar jaana chahiye 
ya apni khvahishon ko muqaddas na jante 
ya khvahishon ke saath hi mar jaana chahiye"
8,ahmad-faraz,"abhi kuchh aur karishme ghazal ke dekhte hain 
'faraz' ab zara lahja badal ke dekhte hain 
juda.iyan to muqaddar hain phir bhi jan-e-safar 
kuchh aur duur zara saath chal ke dekhte hain 
rah-e-vafa men harif-e-khiram koi to ho 
so apne aap se aage nikal ke dekhte hain 
tu samne hai to phir kyuun yaqin nahin aata 
ye baar baar jo ankhon ko mal ke dekhte hain 
ye kaun log hain maujud teri mahfil men 
jo lalachon se tujhe mujh ko jal ke dekhte hain 
ye qurb kya hai ki yak-jan hue na duur rahe 
hazar ek hi qalib men Dhal ke dekhte hain 
na tujh ko maat hui hai na mujh ko maat hui 
so ab ke donon hi chalen badal ke dekhte hain 
ye kaun hai sar-e-sahil ki Dubne vaale 
samundaron ki tahon se uchhal ke dekhte hain 
abhi talak to na kundan hue na raakh hue 
ham apni aag men har roz jal ke dekhte hain 
bahut dinon se nahin hai kuchh us ki khair khabar 
chalo 'faraz' ko ai yaar chal ke dekhte hain"
9,ahmad-faraz,"agarche zor havaon ne Daal rakkha hai 
magar charagh ne lau ko sambhal rakkha hai 
mohabbaton men to milna hai ya ujaD jaana 
mizaj-e-ishq men kab e'tidal rakkha hai 
hava men nashsha hi nashsha faza men rang hi rang 
ye kis ne pairahan apna uchhal rakkha hai 
bhale dinon ka bharosa hi kya rahen na rahen 
so main ne rishta-e-gham ko bahal rakkha hai 
ham aise sada-dilon ko vo dost ho ki khuda 
sabhi ne vada-e-farda pe Taal rakkha hai 
hisab-e-lutf-e-harifan kiya hai jab to khula 
ki doston ne ziyada khayal rakkha hai 
bhari bahar men ik shakh par khila hai gulab 
ki jaise tu ne hatheli pe gaal rakkha hai 
'faraz' ishq ki duniya to khub-surat thi 
ye kis ne fitna-e-hijr-o-visal rakkha hai"
10,ahmad-faraz,"aisa hai ki sab khvab musalsal nahin hote 
jo aaj to hote hain magar kal nahin hote 
andar ki fazaon ke karishme bhi ajab hain 
menh TuuT ke barse bhi to badal nahin hote 
kuchh mushkilen aisi hain ki asan nahin hotin 
kuchh aise muamme hain kabhi hal nahin hote 
sha.istagi-e-gham ke sabab ankhon ke sahra 
namnak to ho jaate hain jal-thal nahin hote 
kaise hi talatum hon magar qulzum-e-jan men 
kuchh yad-jazire hain ki ojhal nahin hote 
ushshaq ke manind ka.i ahl-e-havas bhi 
pagal to nazar aate hain pagal nahin hote 
sab khvahishen puuri hon 'faraz' aisa nahin hai 
jaise ka.i ash.ar mukammal nahin hote"
11,ahmad-faraz,"aise chup hain ki ye manzil bhi kaDi ho jaise 
tera milna bhi juda.i ki ghaDi ho jaise 
apne hi saa.e se har gaam laraz jaata huun 
raste men koi divar khaDi ho jaise 
kitne nadan hain tire bhulne vaale ki tujhe 
yaad karne ke liye umr paDi ho jaise 
tere mathe ki shikan pahle bhi dekhi thi magar 
ye girah ab ke mire dil men paDi ho jaise 
manzilen duur bhi hain manzilen nazdik bhi hain 
apne hi paanv men zanjir paDi ho jaise 
aaj dil khol ke ro.e hain to yuun khush hain 'faraz' 
chand lamhon ki ye rahat bhi baDi ho jaise"
12,ahmad-faraz,"ajab junun-e-masafat men ghar se nikla tha 
khabar nahin hai ki suraj kidhar se nikla tha 
ye kaun phir se unhin raston men chhoD gaya 
abhi abhi to azab-e-safar se nikla tha 
ye tiir dil men magar be-sabab nahin utra 
koi to harf lab-e-charagar se nikla tha 
ye ab jo aag bana shahr shahr phaila hai 
yahi dhuan mire divar-o-dar se nikla tha 
main raat TuuT ke roya to chain se soya 
ki dil ka zahr miri chashm-e-tar se nikla tha 
ye ab jo sar hain khamida kulah ki khatir 
ye aib bhi to ham ahl-e-hunar se nikla tha 
vo qais ab jise majnun pukarte hain 'faraz' 
tiri tarah koi divana ghar se nikla tha"
13,ahmad-faraz,"avval avval ki dosti hai abhi 
ik ghazal hai ki ho rahi hai abhi 
main bhi shahr-e-vafa men nau-varid 
vo bhi ruk ruk ke chal rahi hai abhi 
main bhi aisa kahan ka zud-shanas 
vo bhi lagta hai sochti hai abhi 
dil ki varaftagi hai apni jagah 
phir bhi kuchh ehtiyat si hai abhi 
garche pahla sa ijtinab nahin 
phir bhi kam kam supurdagi hai abhi 
kaisa mausam hai kuchh nahin khulta 
bunda-bandi bhi dhuup bhi hai abhi 
khud-kalami men kab ye nashsha tha 
jis tarah ru-ba-ru koi hai abhi 
qurbaten laakh khub-surat hon 
duriyon men bhi dilkashi hai abhi 
fasl-e-gul men bahar pahla gulab 
kis ki zulfon men Tankti hai abhi 
muddaten ho ga.iin 'faraz' magar 
vo jo divangi ki thi hai abhi"
14,ahmad-faraz,"dost ban kar bhi nahin saath nibhane vaala 
vahi andaz hai zalim ka zamane vaala 
ab use log samajhte hain giraftar mira 
sakht nadim hai mujhe daam men laane vaala 
sub.h-dam chhoD gaya nik.hat-e-gul ki surat 
raat ko ghuncha-e-dil men simaT aane vaala 
kya kahen kitne marasim the hamare us se 
vo jo ik shakhs hai munh pher ke jaane vaala 
tere hote hue aa jaati thi saari duniya 
aaj tanha huun to koi nahin aane vaala 
muntazir kis ka huun TuuTi hui dahliz pe main 
kaun aa.ega yahan kaun hai aane vaala 
kya khabar thi jo miri jaan men ghula hai itna 
hai vahi mujh ko sar-e-dar bhi laane vaala 
main ne dekha hai baharon men chaman ko jalte 
hai koi khvab ki tabir batane vaala 
tum takalluf ko bhi ikhlas samajhte ho 'faraz' 
dost hota nahin har haath milane vaala"
15,ahmad-faraz,"dukh fasana nahin ki tujh se kahen 
dil bhi maana nahin ki tujh se kahen 
aaj tak apni bekali ka sabab 
khud bhi jaana nahin ki tujh se kahen 
be-tarah hal-e-dil hai aur tujh se 
dostana nahin ki tujh se kahen 
ek tu harf-e-ashna tha magar 
ab zamana nahin ki tujh se kahen 
qasida ham faqir logon ka 
ik Thikana nahin ki tujh se kahen 
ai khuda dard-e-dil hai bakhshish-e-dost 
ab-o-dana nahin ki tujh se kahen 
ab to apna bhi us gali men 'faraz' 
aana jaana nahin ki tujh se kahen"
16,ahmad-faraz,"guftugu achchhi lagi zauq-e-nazar achchha laga 
muddaton ke baad koi ham-safar achchha laga 
dil ka dukh jaana to dil ka mas.ala hai par hamen 
us ka hans dena hamare haal par achchha laga 
har tarah ki be-sar-o-samaniyon ke bavajud 
aaj vo aaya to mujh ko apna ghar achchha laga 
baghban gulchin ko chahe jo kahe ham ko to phuul 
shakh se baDh kar kaf-e-dildar par achchha laga 
koi maqtal men na pahuncha kaun zalim tha jise 
tegh-e-qatil se ziyada apna sar achchha laga 
ham bhi qaa.el hain vafa men ustuvari ke magar 
koi puchhe kaun kis ko umr bhar achchha laga 
apni apni chahaten hain log ab jo bhi kahen 
ik pari-paikar ko ik ashufta-sar achchha laga 
'mir' ke manind aksar ziist karta tha 'faraz' 
tha to vo divana sa sha.ir magar achchha laga"
17,ahmad-faraz,"har koi dil ki hatheli pe hai sahra rakkhe 
kis ko sairab kare vo kise pyasa rakkhe 
umr bhar kaun nibhata hai ta.alluq itna 
ai miri jaan ke dushman tujhe allah rakkhe 
ham ko achchha nahin lagta koi hamnam tira 
koi tujh sa ho to phir naam bhi tujh sa rakkhe 
dil bhi pagal hai ki us shakhs se vabasta hai 
jo kisi aur ka hone de na apna rakkhe 
kam nahin tama-e-ibadat bhi to hirs-e-zar se 
faqr to vo hai ki jo diin na duniya rakkhe 
hans na itna bhi faqiron ke akele-pan par 
ja khuda meri tarah tujh ko bhi tanha rakkhe 
ye qana.at hai ita.at hai ki chahat hai 'faraz' 
ham to raazi hain vo jis haal men jaisa rakkhe"
18,ahmad-faraz,"hava ke zor se pindar-e-bam-o-dar bhi gaya 
charagh ko jo bachate the un ka ghar bhi gaya 
pukarte rahe mahfuz kashtiyon vaale 
main Dubta hua dariya ke paar utar bhi gaya 
ab ehtiyat ki divar kya uThate ho 
jo chor dil men chhupa tha vo kaam kar bhi gaya 
main chup raha ki isi men thi afiyat jaan ki 
koi to meri tarah tha jo daar par bhi gaya 
sulagte sochte viran mausamon ki tarah 
kaDa tha ahd-e-javani magar guzar bhi gaya 
jise bhula na saka us ko yaad kya rakhta 
jo naam lab pe raha zehn se utar bhi gaya 
phaTi phaTi hui ankhon se yuun na dekh mujhe 
tujhe talash hai jis shakhs ki vo mar bhi gaya 
magar falak ko adavat usi ke ghar se thi 
jahan 'faraz' na tha sail-e-gham udhar bhi gaya"
19,ahmad-faraz,"hui hai shaam to ankhon men bas gaya phir tu 
kahan gaya hai mire shahr ke musafir tu 
miri misal ki ik nakhl-e-khushk-e-sahra huun 
tira khayal ki shakh-e-chaman ka taa.ir tu 
main janta huun ki duniya tujhe badal degi 
main manta huun ki aisa nahin ba-zahir tu 
hansi-khushi se bichhaD ja agar bichhaDna hai 
ye har maqam pe kya sochta hai akhir tu 
faza udaas hai rut muzmahil hai main chup huun 
jo ho sake to chala aa kisi ki khatir tu 
'faraz' tu ne use mushkilon men Daal diya 
zamana sahab-e-zar aur sirf sha.er tu"
20,ahmad-faraz,"is qadar musalsal thiin shiddaten juda.i ki 
aaj pahli baar us se main ne bevafa.i ki 
varna ab talak yuun tha khvahishon ki barish men 
ya to TuuT kar roya ya ghazal-sara.i ki 
taj diya tha kal jin ko ham ne teri chahat men 
aaj un se majburan taaza ashna.i ki 
ho chala tha jab mujh ko ikhtilaf apne se 
tu ne kis ghaDi zalim meri ham-nava.i ki 
tark kar chuke qasid ku-e-na-muradan ko 
kaun ab khabar laave shahr-e-ashna.i ki 
tanz o ta.ana o tohmat sab hunar hain naseh ke 
aap se koi puchhe ham ne kya bura.i ki 
phir qafas men shor uTTha qaidiyon ka aur sayyad 
dekhna uDa dega phir khabar riha.i ki 
dukh hua jab us dar par kal 'faraz' ko dekha 
laakh aib the us men khu na thi gada.i ki"
21,ahmad-faraz,"is se pahle ki be-vafa ho jaa.en 
kyuun na ai dost ham juda ho jaa.en 
tu bhi hiire se ban gaya patthar 
ham bhi kal jaane kya se kya ho jaa.en 
tu ki yakta tha be-shumar hua 
ham bhi TuTen to ja-ba-ja ho jaa.en 
ham bhi majburiyon ka uzr karen 
phir kahin aur mubtala ho jaa.en 
ham agar manzilen na ban paa.e 
manzilon tak ka rasta ho jaa.en 
der se soch men hain parvane 
raakh ho jaa.en ya hava ho jaa.en 
ishq bhi khel hai nasibon ka 
khaak ho jaa.en kimiya ho jaa.en 
ab ke gar tu mile to ham tujh se 
aise lipTen tiri qaba ho jaa.en 
bandagi ham ne chhoD di hai 'faraz' 
kya karen log jab khuda ho jaa.en"
22,ahmad-faraz,"jab bhi dil khol ke ro.e honge 
log aram se so.e honge 
ba.az auqat ba-majburi-e-dil 
ham to kya aap bhi ro.e honge 
sub.h tak dast-e-saba ne kya kya 
phuul kanTon men piro.e honge 
vo safine jinhen tufan na mile 
na-khudaon ne Dubo.e honge 
raat bhar hanste hue taron ne 
un ke aariz bhi bhigo.e honge 
kya ajab hai vo mile bhi hon 'faraz' 
ham kisi dhyan men kho.e honge"
23,ahmad-faraz,"jis samt bhi dekhun nazar aata hai ki tum ho 
ai jan-e-jahan ye koi tum sa hai ki tum ho 
ye khvab hai khushbu hai ki jhonka hai ki pal hai 
ye dhund hai badal hai ki saaya hai ki tum ho 
is diid ki saa.at men ka.i rang hain larzan 
main huun ki koi aur hai duniya hai ki tum ho 
dekho ye kisi aur ki ankhen hain ki meri 
dekhun ye kisi aur ka chehra hai ki tum ho 
ye umr-e-gurezan kahin Thahre to ye janun 
har saans men mujh ko yahi lagta hai ki tum ho 
har bazm men mauzu-e-sukhan dil-zadagan ka 
ab kaun hai shirin hai ki laila hai ki tum ho 
ik dard ka phaila hua sahra hai ki main huun 
ik mauj men aaya hua dariya hai ki tum ho 
vo vaqt na aa.e ki dil-e-zar bhi soche 
is shahr men tanha koi ham sa hai ki tum ho 
abad ham ashufta-saron se nahin maqtal 
ye rasm abhi shahr men zinda hai ki tum ho 
ai jan-e-'faraz' itni bhi taufiq kise thi 
ham ko gham-e-hasti bhi gavara hai ki tum ho"
24,ahmad-faraz,"jo ghair the vo isi baat par hamare hue 
ki ham se dost bahut be-khabar hamare hue 
kise khabar vo mohabbat thi ya raqabat thi 
bahut se log tujhe dekh kar hamare hue 
ab ik hujum-e-shikasta-dilan hai saath apne 
jinhen koi na mila ham-safar hamare hue 
kisi ne gham to kisi ne mizaj-e-gham bakhsha 
sab apni apni jagah charagar hamare hue 
bujha ke taaq ki sham.en na dekh taron ko 
isi junun men to barbad ghar hamare hue 
vo e'timad kahan se 'faraz' la.enge 
kisi ko chhoD ke vo ab agar hamare hue"
25,ahmad-faraz,"juz tire koi bhi din raat na jaane mere 
tu kahan hai magar ai dost purane mere 
tu bhi khushbu hai magar mera tajassus bekar 
barg-e-avara ki manind Thikane mere 
sham.a ki lau thi ki vo tu tha magar hijr ki raat 
der tak rota raha koi sirhane mere 
khalq ki be-khabari hai ki miri rusva.i 
log mujh ko hi sunate hain fasane mere 
luT ke bhi khush huun ki ashkon se bhara hai daman 
dekh gharat-gar-e-dil ye bhi khazane mere 
aaj ik aur baras biit gaya us ke baghair 
jis ke hote hue hote the zamane mere 
kaash tu bhi meri avaz kahin sunta ho 
phir pukara hai tujhe dil ki sada ne mere 
kaash tu bhi kabhi aa jaa.e masiha.i ko 
log aate hain bahut dil ko dukhane mere 
kaash auron ki tarah main bhi kabhi kah sakta 
baat sun li hai miri aaj khuda ne mere 
tu hai kis haal men ai zud-faramosh mire 
mujh ko to chhin liya ahd-e-vafa ne mere 
charagar yuun to bahut hain magar ai jan-e-'faraz' 
juz tire aur koi zakhm na jaane mere"
26,ahmad-faraz,"karun na yaad magar kis tarah bhula.un use 
ghazal bahana karun aur gunguna.un use 
vo khaar khaar hai shakh-e-gulab ki manind 
main zakhm zakhm huun phir bhi gale laga.un use 
ye log tazkire karte hain apne logon ke 
main kaise baat karun ab kahan se la.un use 
magar vo zud-faramosh zud-ranj bhi hai 
ki ruuTh jaa.e agar yaad kuchh dila.un use 
vahi jo daulat-e-dil hai vahi jo rahat-e-jan 
tumhari baat pe ai naseho ganva.un use 
jo ham-safar sar-e-manzil bichhaD raha hai 'faraz' 
ajab nahin hai agar yaad bhi na aa.uun use"
27,ahmad-faraz,"kaThin hai rahguzar thoDi duur saath chalo 
bahut kaDa hai safar thoDi duur saath chalo 
tamam umr kahan koi saath deta hai 
ye janta huun magar thoDi duur saath chalo 
nashe men chuur huun main bhi tumhen bhi hosh nahin 
baDa maza ho agar thoDi duur saath chalo 
ye ek shab ki mulaqat bhi ghanimat hai 
kise hai kal ki khabar thoDi duur saath chalo 
abhi to jaag rahe hain charagh rahon ke 
abhi hai duur sahar thoDi duur saath chalo 
tavaf-e-manzil-e-janan hamen bhi karna hai 
'faraz' tum bhi agar thoDi duur saath chalo"
28,ahmad-faraz,"khamosh ho kyuun dad-e-jafa kyuun nahin dete 
bismil ho to qatil ko dua kyuun nahin dete 
vahshat ka sabab rauzan-e-zindan to nahin hai 
mehr o mah o anjum ko bujha kyuun nahin dete 
ik ye bhi to andaz-e-ilaj-e-gham-e-jan hai 
ai charagaro dard baDha kyuun nahin dete 
munsif ho agar tum to kab insaf karoge 
mujrim hain agar ham to saza kyuun nahin dete 
rahzan ho to hazir hai mata-e-dil-o-jan bhi 
rahbar ho to manzil ka pata kyuun nahin dete 
kya biit ga.i ab ke 'faraz' ahl-e-chaman par 
yaran-e-qafas mujh ko sada kyuun nahin dete"
29,ahmad-faraz,"kya aise kam-sukhan se koi guftugu kare 
jo mustaqil sukut se dil ko lahu kare 
ab to hamen bhi tark-e-marasim ka dukh nahin 
par dil ye chahta hai ki aghaz tu kare 
tere baghair bhi to ghanimat hai zindagi 
khud ko ganva ke kaun tiri justuju kare 
ab to ye aarzu hai ki vo zakhm kha.iye 
ta-zindagi ye dil na koi aarzu kare 
tujh ko bhula ke dil hai vo sharminda-e-nazar 
ab koi hadsa hi tire ru-ba-ru kare 
chup-chap apni aag men jalte raho 'faraz' 
duniya to arz-e-hal se be-abru kare"
30,ahmad-faraz,"main to maqtal men bhi qismat ka sikandar nikla 
qur.a-e-fal mire naam ka aksar nikla 
tha jinhen zo.am vo dariya bhi mujhi men Duube 
main ki sahra nazar aata tha samundar nikla 
main ne us jan-e-baharan ko bahut yaad kiya 
jab koi phuul miri shakh-e-hunar par nikla 
shahr-valon ki mohabbat ka main qaa.el huun magar 
main ne jis haath ko chuma vahi khanjar nikla 
tu yahin haar gaya hai mire buzdil dushman 
mujh se tanha ke muqabil tira lashkar nikla 
main ki sahra-e-mohabbat ka musafir tha 'faraz' 
ek jhonka tha ki khushbu ke safar par nikla"
31,ahmad-faraz,"phir usi rahguzar par shayad 
ham kabhi mil saken magar shayad 
jin ke ham muntazir rahe un ko 
mil ga.e aur ham-safar shayad 
jan-pahchan se bhi kya hoga 
phir bhi ai dost ghaur kar shayad 
ajnabiyyat ki dhund chhaT jaa.e 
chamak uTThe tiri nazar shayad 
zindagi bhar lahu rula.egi 
yad-e-yaran-e-be-khabar shayad 
jo bhi bichhDe vo kab mile hain 'faraz' 
phir bhi tu intizar kar shayad"
32,ahmad-faraz,"qurbat bhi nahin dil se utar bhi nahin jaata 
vo shakhs koi faisla kar bhi nahin jaata 
ankhen hain ki khali nahin rahti hain lahu se 
aur zakhm-e-juda.i hai ki bhar bhi nahin jaata 
vo rahat-e-jan hai magar is dar-badri men 
aisa hai ki ab dhyan udhar bhi nahin jaata 
ham dohri aziyyat ke giraftar musafir 
paanv bhi hain shal shauq-e-safar bhi nahin jaata 
dil ko tiri chahat pe bharosa bhi bahut hai 
aur tujh se bichhaD jaane ka Dar bhi nahin jaata 
pagal hue jaate ho 'faraz' us se mile kya 
itni si khushi se koi mar bhi nahin jaata"
33,ahmad-faraz,"qurbaton men bhi juda.i ke zamane mange 
dil vo be-mehr ki rone ke bahane mange 
ham na hote to kisi aur ke charche hote 
khilqat-e-shahr to kahne ko fasane mange 
yahi dil tha ki tarasta tha marasim ke liye 
ab yahi tark-e-ta.alluq ke bahane mange 
apna ye haal ki ji haar chuke luT bhi chuke 
aur mohabbat vahi andaz purane mange 
zindagi ham tire daghon se rahe sharminda 
aur tu hai ki sada a.ina-khane mange 
dil kisi haal pe qaane hi nahin jan-e-'faraz' 
mil ga.e tum bhi to kya aur na jaane mange"
34,ahmad-faraz,"ranjish hi sahi dil hi dukhane ke liye aa 
aa phir se mujhe chhoD ke jaane ke liye aa 
kuchh to mire pindar-e-mohabbat ka bharam rakh 
tu bhi to kabhi mujh ko manane ke liye aa 
pahle se marasim na sahi phir bhi kabhi to 
rasm-o-rah-e-duniya hi nibhane ke liye aa 
kis kis ko bata.enge juda.i ka sabab ham 
tu mujh se khafa hai to zamane ke liye aa 
ik umr se huun lazzat-e-girya se bhi mahrum 
ai rahat-e-jan mujh ko rulane ke liye aa 
ab tak dil-e-khush-fahm ko tujh se hain ummiden 
ye akhiri sham.en bhi bujhane ke liye aa"
35,ahmad-faraz,"rog aise bhi gham-e-yar se lag jaate hain 
dar se uThte hain to divar se lag jaate hain 
ishq aghaz men halki si khalish rakhta hai 
baad men saikDon azar se lag jaate hain 
pahle pahle havas ik-adh dukan kholti hai 
phir to bazar ke bazar se lag jaate hain 
bebasi bhi kabhi qurbat ka sabab banti hai 
ro na paa.en to gale yaar se lag jaate hain 
katranen gham ki jo galiyon men uDi phirti hain 
ghar men le aao to ambar se lag jaate hain 
daagh daman ke hon dil ke hon ki chehre ke 'faraz' 
kuchh nishan umr ki raftar se lag jaate hain"
36,ahmad-faraz,"samne us ke kabhi us ki sata.ish nahin ki 
dil ne chaha bhi agar honTon ne jumbish nahin ki 
ahl-e-mahfil pe kab ahval khula hai apna 
main bhi khamosh raha us ne bhi pursish nahin ki 
jis qadar us se ta.alluq tha chala jaata hai 
us ka kya ranj ho jis ki kabhi khvahish nahin ki 
ye bhi kya kam hai ki donon ka bharam qaa.em hai 
us ne bakhshish nahin ki ham ne guzarish nahin ki 
ik to ham ko adab adab ne pyasa rakkha 
us pe mahfil men surahi ne bhi gardish nahin ki 
ham ki dukh oDh ke khalvat men paDe rahte hain 
ham ne bazar men zakhmon ki numa.ish nahin ki 
ai mire abr-e-karam dekh ye virana-e-jan 
kya kisi dasht pe tu ne kabhi barish nahin ki 
kaT mare apne qabile ki hifazat ke liye 
maqtal-e-shahr men Thahre rahe jumbish nahin ki 
vo hamen bhuul gaya ho to ajab kya hai 'faraz' 
ham ne bhi mel-mulaqat ki koshish nahin ki"
37,ahmad-faraz,"saqiya ek nazar jaam se pahle pahle 
ham ko jaana hai kahin shaam se pahle pahle 
nau-giraftar-e-vafa sa.i-e-riha.i hai abas 
ham bhi uljhe the bahut daam se pahle pahle 
khush ho ai dil ki mohabbat to nibha di tu ne 
log ujaD jaate hain anjam se pahle pahle 
ab tire zikr pe ham baat badal dete hain 
kitni raghbat thi tire naam se pahle pahle 
samne umr paDi hai shab-e-tanha.i ki 
vo mujhe chhoD gaya shaam se pahle pahle 
kitna achchha tha ki ham bhi jiya karte the 'faraz' 
ghair-maruf se gumnam se pahle pahle"
38,ahmad-faraz,"sho.ala tha jal-bujha huun hava.en mujhe na do 
main kab ka ja chuka huun sada.en mujhe na do 
jo zahr pi chuka huun tumhin ne mujhe diya 
ab tum to zindagi ki dua.en mujhe na do 
ye bhi baDa karam hai salamat hai jism abhi 
ai khusravan-e-shahr qaba.en mujhe na do 
aisa na ho kabhi ki palaT kar na aa sakun 
har baar duur ja ke sada.en mujhe na do 
kab mujh ko e'tiraf-e-mohabbat na tha 'faraz' 
kab main ne ye kaha hai saza.en mujhe na do"
39,ahmad-faraz,"silsile toD gaya vo sabhi jaate jaate 
varna itne to marasim the ki aate jaate 
shikva-e-zulmat-e-shab se to kahin behtar tha 
apne hisse ki koi sham.a jalate jaate 
kitna asan tha tire hijr men marna janan 
phir bhi ik umr lagi jaan se jaate jaate 
jashn-e-maqtal hi na barpa hua varna ham bhi 
pa-ba-jaulan hi sahi nachte gaate jaate 
is ki vo jaane use pas-e-vafa tha ki na tha 
tum 'faraz' apni taraf se to nibhate jaate"
40,ahmad-faraz,"suna hai log use aankh bhar ke dekhte hain 
so us ke shahr men kuchh din Thahar ke dekhte hain 
suna hai rabt hai us ko kharab-halon se 
so apne aap ko barbad kar ke dekhte hain 
suna hai dard ki gahak hai chashm-e-naz us ki 
so ham bhi us ki gali se guzar ke dekhte hain 
suna hai us ko bhi hai sher o sha.iri se shaghaf 
so ham bhi mo.ajize apne hunar ke dekhte hain 
suna hai bole to baton se phuul jhaDte hain 
ye baat hai to chalo baat kar ke dekhte hain 
suna hai raat use chand takta rahta hai 
sitare bam-e-falak se utar ke dekhte hain 
suna hai din ko use titliyan satati hain 
suna hai raat ko jugnu Thahar ke dekhte hain 
suna hai hashr hain us ki ghazal si ankhen 
suna hai us ko hiran dasht bhar ke dekhte hain 
suna hai raat se baDh kar hain kakulen us ki 
suna hai shaam ko saa.e guzar ke dekhte hain 
suna hai us ki siyah-chashmagi qayamat hai 
so us ko surma-farosh aah bhar ke dekhte hain 
suna hai us ke labon se gulab jalte hain 
so ham bahar pe ilzam dhar ke dekhte hain 
suna hai aa.ina timsal hai jabin us ki 
jo saada dil hain use ban-sanvar ke dekhte hain 
suna hai jab se hama.il hain us ki gardan men 
mizaj aur hi laal o guhar ke dekhte hain 
suna hai chashm-e-tasavvur se dasht-e-imkan men 
palang zaviye us ki kamar ke dekhte hain 
suna hai us ke badan ki tarash aisi hai 
ki phuul apni qaba.en katar ke dekhte hain 
vo sarv-qad hai magar be-gul-e-murad nahin 
ki us shajar pe shagufe samar ke dekhte hain 
bas ik nigah se luTta hai qafila dil ka 
so rah-ravan-e-tamanna bhi Dar ke dekhte hain 
suna hai us ke shabistan se muttasil hai bahisht 
makin udhar ke bhi jalve idhar ke dekhte hain 
ruke to gardishen us ka tavaf karti hain 
chale to us ko zamane Thahar ke dekhte hain 
kise nasib ki be-pairahan use dekhe 
kabhi kabhi dar o divar ghar ke dekhte hain 
kahaniyan hi sahi sab mubalghe hi sahi 
agar vo khvab hai tabir kar ke dekhte hain 
ab us ke shahr men Thahren ki kuuch kar jaa.en 
'faraz' aao sitare safar ke dekhte hain"
41,ahmad-faraz,"tere qarib aa ke baDi uljhanon men huun 
main dushmanon men huun ki tire doston men huun 
mujh se gurez-pa hai to har rasta badal 
main sang-e-rah huun to sabhi raston men huun 
tu aa chuka hai sat.h pe kab se khabar nahin 
bedard main abhi unhin gahra.iyon men huun 
ai yar-e-khush-dayar tujhe kya khabar ki main 
kab se udasiyon ke ghane jangalon men huun 
tu luuT kar bhi ahl-e-tamanna ko khush nahin 
yaan luT ke bhi vafa ke inhi qafilon men huun 
badla na mere baad bhi mauzu-e-guftugu 
main ja chuka huun phir bhi tiri mahfilon men huun 
mujh se bichhaD ke tu bhi to ro.ega umr bhar 
ye soch le ki main bhi tiri khvahishon men huun 
tu hans raha hai mujh pe mira haal dekh kar 
aur phir bhi main sharik tire qahqahon men huun 
khud hi misal-e-lala-e-sahra lahu lahu 
aur khud 'faraz' apne tamasha.iyon men huun"
42,ahmad-faraz,"teri baten hi sunane aa.e 
dost bhi dil hi dukhane aa.e 
phuul khilte hain to ham sochte hain 
tere aane ke zamane aa.e 
aisi kuchh chup si lagi hai jaise 
ham tujhe haal sunane aa.e 
ishq tanha hai sar-e-manzil-e-gham 
kaun ye bojh uThane aa.e 
ajnabi dost hamen dekh ki ham 
kuchh tujhe yaad dilane aa.e 
dil dhaDakta hai safar ke hangam 
kaash phir koi bulane aa.e 
ab to rone se bhi dil dukhta hai 
shayad ab hosh Thikane aa.e 
kya kahin phir koi basti ujDi 
log kyuun jashn manane aa.e 
so raho maut ke pahlu men 'faraz' 
niind kis vaqt na jaane aa.e"
43,ahmad-faraz,"tujh se mil kar to ye lagta hai ki ai ajnabi dost 
tu miri pahli mohabbat thi miri akhiri dost 
log har baat ka afsana bana dete hain 
ye to duniya hai miri jaan ka.i dushman ka.i dost 
tere qamat se bhi lipTi hai amar-bel koi 
meri chahat ko bhi duniya ki nazar kha ga.i dost 
yaad aa.i hai to phir TuuT ke yaad aa.i hai 
koi guzri hui manzil koi bhuli hui dost 
ab bhi aa.e ho to ehsan tumhara lekin 
vo qayamat jo guzarni thi guzar bhi ga.i dost 
tere lahje ki thakan men tira dil shamil hai 
aisa lagta hai juda.i ki ghaDi aa ga.i dost 
barish-e-sang ka mausam hai mire shahr men to 
tu ye shishe sa badan le ke kahan aa ga.i dost 
main use ahd-shikan kaise samajh luun jis ne 
akhiri khat men ye likkha tha faqat aap ki dost"
44,ahmad-faraz,"tujhe hai mashq-e-sitam ka malal vaise hi 
hamari jaan thi jaan par vabal vaise hi 
chala tha zikr zamane ki bevafa.i ka 
so aa gaya hai tumhara khayal vaise hi 
ham aa ga.e hain tah-e-dam to nasib apna 
vagarna us ne to phenka tha jaal vaise hi 
main rokna hi nahin chahta tha vaar us ka 
giri nahin mire hathon se Dhaal vaise hi 
zamana ham se bhala dushmani to kya rakhta 
so kar gaya hai hamen pa.emal vaise hi 
mujhe bhi shauq na tha dastan sunane ka 
'faraz' us ne bhi puchha tha haal vaise hi"
45,ahmad-faraz,"us ko juda hue bhi zamana bahut hua 
ab kya kahen ye qissa purana bahut hua 
Dhalti na thi kisi bhi jatan se shab-e-firaq 
ai marg-e-na-gahan tira aana bahut hua 
ham khuld se nikal to ga.e hain par ai khuda 
itne se vaqiye ka fasana bahut hua 
ab ham hain aur saare zamane ki dushmani 
us se zara sa rabt baDhana bahut hua 
ab kyuun na zindagi pe mohabbat ko vaar den 
is ashiqi men jaan se jaana bahut hua 
ab tak to dil ka dil se ta.aruf na ho saka 
maana ki us se milna milana bahut hua 
kya kya na ham kharab hue hain magar ye dil 
ai yad-e-yar tera Thikana bahut hua 
kahta tha nasehon se mire munh na aa.iyo 
phir kya tha ek hu ka bahana bahut hua 
lo phir tire labon pe usi bevafa ka zikr 
ahmad-'faraz' tujh se kaha na bahut hua"
46,ahmad-faraz,"us ne sukut-e-shab men bhi apna payam rakh diya 
hijr ki raat baam par mah-e-tamam rakh diya 
amad-e-dost ki naved ku-e-vafa men aam thi 
main ne bhi ik charagh sa dil sar-e-sham rakh diya 
shiddat-e-tishnagi men bhi ghairat-e-mai-kashi rahi 
us ne jo pher li nazar main ne bhi jaam rakh diya 
us ne nazar nazar men hi aise bhale sukhan kahe 
main ne to us ke paanv men saara kalam rakh diya 
dekho ye mere khvab the dekho ye mere zakhm hain 
main ne to sab hisab-e-jan bar-sar-e-am rakh diya 
ab ke bahar ne bhi kiin aisi shararten ki bas 
kabk-e-dari ki chaal men tera khiram rakh diya 
jo bhi mila usi ka dil halqa-ba-gosh-e-yar tha 
us ne to saare shahr ko kar ke ghulam rakh diya 
aur 'faraz' chahiyen kitni mohabbaten tujhe 
maaon ne tere naam par bachchon ka naam rakh diya"
47,ahmad-faraz,"vahshaten baDhti ga.iin hijr ke azar ke saath 
ab to ham baat bhi karte nahin gham-khvar ke saath 
ham ne ik umr basar ki hai gham-e-yar ke saath 
'mir' do din na jiye hijr ke azar ke saath 
ab to ham ghar se nikalte hain to rakh dete hain 
taaq par izzat-e-sadat bhi dastar ke saath 
is qadar khauf hai ab shahr ki galiyon men ki log 
chaap sunte hain to lag jaate hain divar ke saath 
ek to khvab liye phirte ho galiyon galiyon 
us pe takrar bhi karte ho kharidar ke saath 
shahr ka shahr hi naseh ho to kya kijiyega 
varna ham rind to bhiD jaate hain do-char ke saath 
ham ko us shahr men ta.amir ka sauda hai jahan 
log me.amar ko chun dete hain divar ke saath 
jo sharaf ham ko mila kucha-e-janan se 'faraz' 
su-e-maqtal bhi ga.e hain usi pindar ke saath"
48,ahmad-faraz,"ye kya ki sab se bayan dil ki halaten karni 
'faraz' tujh ko na aa.iin mohabbaten karni 
ye qurb kya hai ki tu samne hai aur hamen 
shumar abhi se juda.i ki sa.aten karni 
koi khuda ho ki patthar jise bhi ham chahen 
tamam umr usi ki ibadaten karni 
sab apne apne qarine se muntazir us ke 
kisi ko shukr kisi ko shikayaten karni 
ham apne dil se hi majbur aur logon ko 
zara si baat pe barpa qayamaten karni 
milen jab un se to mub.ham si guftugu karna 
phir apne aap se sau sau vazahaten karni 
ye log kaise magar dushmani nibahte hain 
hamen to raas na aa.iin mohabbaten karni 
kabhi 'faraz' na.e mausamon men ro dena 
kabhi talash purani rifaqaten karni"
49,ahmad-faraz,"yunhi mar mar ke ji.en vaqt guzare jaa.en 
zindagi ham tire hathon se na maare jaa.en 
ab zamin par koi gautam na mohammad na masih 
asmanon se na.e log utare jaa.en 
vo jo maujud nahin us ki madad chahte hain 
vo jo sunta hi nahin us ko pukare jaa.en 
baap larzan hai ki pahunchi nahin barat ab tak 
aur ham-joliyan dulhan ko sanvare jaa.en 
ham ki nadan juari hain sabhi jante hain 
dil ki baazi ho to ji jaan se haare jaa.en 
taj diya tum ne dar-e-yar bhi ukta ke 'faraz' 
ab kahan DhunDhne gham-khvar tumhare jaa.en"
50,ahmad-faraz,"zindagi se yahi gila hai mujhe 
tu bahut der se mila hai mujhe 
tu mohabbat se koi chaal to chal 
haar jaane ka hausla hai mujhe 
dil dhaDakta nahin Tapakta hai 
kal jo khvahish thi aabla hai mujhe 
ham-safar chahiye hujum nahin 
ik musafir bhi qafila hai mujhe 
kohkan ho ki qais ho ki 'faraz' 
sab men ik shakhs hi mila hai mujhe"
51,akbar-allahabadi,"aah jo dil se nikali ja.egi 
kya samajhte ho ki khali ja.egi 
is nazakat par ye shamshir-e-jafa 
aap se kyunkar sambhali ja.egi 
kya gham-e-duniya ka Dar mujh rind ko 
aur ik botal chaDha li ja.egi 
shaikh ki davat men mai ka kaam kya 
ehtiyatan kuchh manga li ja.egi 
yad-e-abru men hai 'akbar' mahv yuun 
kab tiri ye kaj-khayali ja.egi"
52,akbar-allahabadi,"aaj ara.ish-e-gesu-e-dota hoti hai 
phir miri jaan giraftar-e-bala hoti hai 
shauq-e-pa-bosi-e-janan mujhe baaqi hai hanuz 
ghaas jo ugti hai turbat pe hina hoti hai 
phir kisi kaam ka baaqi nahin rahta insan 
sach to ye hai ki mohabbat bhi bala hoti hai 
jo zamin kucha-e-qatil men nikalti hai na.i 
vaqf vo bahr-e-mazar-e-shohada hoti hai 
jis ne dekhi ho vo chitvan koi us se puchhe 
jaan kyun-kar hadaf-e-tir-e-qaza hoti hai 
naza.a ka vaqt bura vaqt hai khaliq ki panah 
hai vo saa.at ki qayamat se siva hoti hai 
ruuh to ek taraf hoti hai rukhsat tan se 
aarzu ek taraf dil se juda hoti hai 
khud samajhta huun ki rone se bhala kya hasil 
par karun kya yunhi taskin zara hoti hai 
raundte phirte hain vo majma-e-aghyar ke saath 
khuub tauqir-e-mazar-e-shohada hoti hai 
murgh-e-bismil ki tarah loT gaya dil mera 
nigah-e-naz ki tasir bhi kya hoti hai 
naala kar lene den lillah na chheDen ahbab 
zabt karta huun to taklif siva hoti hai 
jism to khaak men mil jaate hue dekhte hain 
ruuh kya jaane kidhar jaati hai kya hoti hai 
huun fareb-e-sitam-e-yar ka qaa.il 'akbar' 
marte marte na khula ye ki jafa hoti hai"
53,akbar-allahabadi,"ankhen mujhe talvon se vo malne nahin dete 
arman mire dil ke nikalne nahin dete 
khatir se tiri yaad ko Talne nahin dete 
sach hai ki hamin dil ko sambhalne nahin dete 
kis naaz se kahte hain vo jhunjhla ke shab-e-vasl 
tum to hamen karvaT bhi badalne nahin dete 
parvanon ne fanus ko dekha to ye bole 
kyuun ham ko jalate ho ki jalne nahin dete 
hairan huun kis tarah karun arz-e-tamanna 
dushman ko to pahlu se vo Talne nahin dete 
dil vo hai ki fariyad se labrez hai har vaqt 
ham vo hain ki kuchh munh se nikalne nahin dete 
garmi-e-mohabbat men vo hain aah se mane.a 
pankha nafas-e-sard ka jhalne nahin dete"
54,akbar-allahabadi,"agar dil vaqif-e-nairangi-e-tab-e-sanam hota 
zamane ki do-rangi ka use hargiz na gham hota 
ye paband-e-musibat dil ke hathon ham to rahte hain 
nahin to chain se kaTti na dil hota na gham hota 
unhin ki be-vafa.i ka ye hai aThon-pahar sadma 
vahi hote jo qaabu men to phir kaahe ko gham hota 
lab-o-chashm-e-sanam gar dekhne paate kahin sha.ir 
koi shirin-sukhan hota koi jadu-raqam hota 
bahut achchha hua aa.e na vo meri ayadat ko 
jo vo aate to ghair aate jo ghair aate to gham hota 
agar qabren nazar atin na dara-o-sikandar ki 
mujhe bhi ishtiyaq-e-daulat-o-jah-o-hasham hota 
liye jaata hai josh-e-shauq ham ko rah-e-ulfat men 
nahin to zo.af se dushvar chalna do-qadam hota 
na rahne paa.e divaron men rauzan shukr hai varna 
tumhen to dil-lagi hoti gharibon par sitam hota"
55,akbar-allahabadi,"apne pahlu se vo ghairon ko uTha hi na sake 
un ko ham qissa-e-gham apna suna hi na sake 
zehan mera vo qayamat ki do-alam pe muhit 
aap aaise ki mire zehan men aa hi na sake 
dekh lete jo unhen to mujhe rakhte ma.azur 
shaikh-sahib magar us bazm men ja hi na sake 
aql mahngi hai bahut ishq khilaf-e-tahzib 
dil ko is ahd men ham kaam men la hi na sake 
ham to khud chahte the chain se baiThen koi dam 
aap ki yaad magar dil se bhula hi na sake 
ishq kamil hai usi ka ki patangon ki tarah 
taab nazzara-e-ma.asuq ki la hi na sake 
dam-e-hasti ki bhi tarkib ajab rakkhi hai 
jo phanse us men vo phir jaan bacha hi na sake 
maz.har-e-jalva-e-janan hai har ik shai 'akbar' 
be-adab aankh kisi samt uTha hi na sake 
aisi mantiq se to divangi behtar 'akbar' 
ki jo khaliq ki taraf dil ko jhuka hi na sake"
56,akbar-allahabadi,"apni girah se kuchh na mujhe aap dijiye 
akhbar men to naam mira chhap dijiye 
dekho jise vo pionēr office men hai DaTa 
bahr-e-khuda mujhe bhi kahin chhap dijiye 
chashm-e-jahan se halat-e-asli chhupi nahin 
akhbar men jo chahiye vo chhap dijiye 
da.ava bahut baDa hai riyazi men aap ko 
tul-e-shab-e-firaq ko to naap dijiye 
sunte nahin hain shaikh na.i raushni ki baat 
engine ki un ke kaan men ab bhaap dijiye 
is but ke dar pe ghair se 'akbar' ne kah diya 
zar hi main dene laaya huun jaan aap dijiye"
57,akbar-allahabadi,"bahut raha hai kabhi lutf-e-yar ham par bhi 
guzar chuki hai ye fasl-e-bahar ham par bhi 
urus-e-dahr ko aaya tha pyaar ham par bhi 
ye besva thi kisi shab nisar ham par bhi 
biTha chuka hai zamana hamen bhi masnad par 
hua kiye hain javahir nisar ham par bhi 
adu ko bhi jo banaya hai tum ne mahram-e-raz 
to fakhr kya jo hua e'tibar ham par bhi 
khata kisi ki ho lekin khuli jo un ki zaban 
to ho hi jaate hain do ek vaar ham par bhi 
ham aise rind magar ye zamana hai vo ghazab 
ki Daal hi diya duniya ka baar ham par bhi 
hamen bhi atish-e-ulfat jala chuki 'akbar' 
haram ho ga.i dozakh ki naar ham par bhi"
58,akbar-allahabadi,"be-takalluf bosa-e-zulf-e-chalipa lijiye 
naqd-e-dil maujud hai phir kyuun na sauda lijiye 
dil to pahle le chuke ab jaan ke khvahan hain aap 
is men bhi mujh ko nahin inkar achchha lijiye 
paanv pakaD kar kahti hai zanjir-e-zindan men raho 
vahshat-e-dil ka hai iima rah-e-sahra lijiye 
ghair ko to kar ke zid karte hain khane men sharik 
mujh se kahte hain agar kuchh bhuuk ho kha lijiye 
khush-numa chizen hain bazar-e-jahan men be-shumar 
ek naqd-e-dil se ya-rab mol kya kya lijiye 
kushta akhir atish-e-furqat se hona hai mujhe 
aur chande surat-e-simab taDpa lijiye 
fasl-e-gul ke aate hi 'akbar' hue behosh aap 
kholiye ankhon ko sahab jam-e-sahba lijiye"
59,akbar-allahabadi,"bi.Tha.i ja.engi parde men bibayan kab tak 
bane rahoge tum is mulk men miyan kab tak 
haram-sara ki hifazat ko tegh hi na rahi 
to kaam dengi ye chilman ki tiliyan kab tak 
miyan se biibi hain parda hai un ko farz magar 
miyan ka ilm hi uTTha to phir miyan kab tak 
tabi.aton ka numu hai hava-e-maghrib men 
ye ghairaten ye hararat ye garmiyan kab tak 
avaam bandh len dohar to third vanTar men 
second-o-first ki hon band khiDkiyan kab tak 
jo munh dikha.i ki rasmon pe hai musir iblis 
chhupengi hazrat-e-havva ki beTiyan kab tak 
janab hazrat-e-'akbar' hain hami-e-parda 
magar vo kab tak aur un ki ruba.iyan kab tak"
60,akbar-allahabadi,"charkh se kuchh umiid thi hi nahin 
aarzu main ne koi ki hi nahin 
maz.habi bahas main ne ki hi nahin 
faltu aql mujh men thi hi nahin 
chahta tha bahut si baton ko 
magar afsos ab vo ji hi nahin 
jur.at-e-arz-e-hal kya hoti 
nazar-e-lutf us ne ki hi nahin 
is musibat men dil se kya kahta 
koi aisi misal thi hi nahin 
aap kya janen qadr-e-ya-allah 
jab musibat koi paDi hi nahin 
shirk chhoDa to sab ne chhoD diya 
meri koi society hi nahin 
puchha 'akbar' hai aadmi kaisa 
hans ke bole vo aadmi hi nahin"
61,akbar-allahabadi,"dard to maujud hai dil men dava ho ya na ho 
bandagi halat se zahir hai khuda ho ya na ho 
jhumti hai shakh-e-gul khilte hain ghunche dam-ba-dam 
ba-asar gulshan men tahrik-e-saba ho ya na ho 
vajd men laate hain mujh ko bulbulon ke zamzame 
aap ke nazdik ba-ma.ani sada ho ya na ho 
kar diya hai zindagi ne bazm-e-hasti men sharik 
us ka kuchh maqsud koi mudda.a ho ya na ho 
kyuun civil-surgeon ka aana rokta hai ham-nashin 
is men hai ik baat honour ki shifa ho ya na ho 
maulvi sahib na chhoDenge khuda go bakhsh de 
gher hi lenge police vaale saza ho ya na ho 
membari se aap par to varnish ho ja.egi 
qaum ki halat men kuchh is se jila ho ya na ho 
mo'tariz kyuun ho agar samjhe tumhen sayyad dil 
aaise gesu huun to shubah daam ka ho ya na ho"
62,akbar-allahabadi,"dil-e-mayus men vo shorishen barpa nahin hotin 
umiden is qadar TuTin ki ab paida nahin hotin 
miri betabiyan bhi juzv hain ik meri hasti ki 
ye zahir hai ki maujen kharij az dariya nahin hotin 
vahi pariyan hain ab bhi raaja indar ke akhaDe men 
magar shahzada-e-gulfam par shaida nahin hotin 
yahan ki auraton ko ilm ki parva nahin be-shak 
magar ye shauharon se apne be-parva nahin hotin 
ta.alluq dil ka kya baaqi main rakkhun bazm-e-duniya se 
vo dilkash suraten ab anjuman-ara nahin hotin 
hua huun is qadar afsurda rang-e-bagh-e-hasti se 
hava.en fasl-e-gul ki bhi nashat-afza nahin hotin 
qaza ke samne be-kar hote hain havas 'akbar' 
khuli hoti hain go ankhen magar biina nahin hotin"
63,akbar-allahabadi,"dil ho kharab diin pe jo kuchh asar paDe 
ab kar-e-ashiqi to bahar-kaif kar paDe 
ishq-e-butan ka diin pe jo kuchh asar paDe 
ab to nibahna hai jab ik kaam kar paDe 
maz.hab chhuDaya ishva-e-duniya ne shaikh se 
dekhi jo rail uunT se akhir utar paDe 
betabiyan nasib na thiin varna ham-nashin 
ye kya zarur tha ki unhin par nazar paDe 
behtar yahi hai qasd udhar ka karen na vo 
aisa na ho ki raah men dushman ka ghar paDe 
ham chahte hain mel vajud-o-adam men ho 
mumkin to hai jo beach men un ki kamar paDe 
daana vahi hai dil jo kare aap ka khayal 
biina vahi nazar hai ki jo aap par paDe 
honi na chahiye thi mohabbat magar hui 
paDna na chahiye tha ghazab men magar paDe 
shaitan ki na maan jo rahat-nasib ho 
allah ko pukar musibat agar paDe 
ai shaikh un buton ki ye chalakiyan to dekh 
nikle agar haram se to 'akbar' ke ghar paDe"
64,akbar-allahabadi,"dil mira jis se bahalta koi aisa na mila 
but ke bande mile allah ka banda na mila 
bazm-e-yaran se phiri bad-e-bahari mayus 
ek sar bhi use amada-e-sauda na mila 
gul ke khvahan to nazar aa.e bahut itr-farosh 
talib-e-zamzama-e-bulbul-e-shaida na mila 
vaah kya raah dikha.i hai hamen murshid ne 
kar diya kaabe ko gum aur kalisa na mila 
rang chehre ka to collage ne bhi rakkha qaa.im 
rang-e-batin men magar baap se beTa na mila 
sayyad uTThe jo gazette le ke to lakhon laa.e 
shaikh qur.an dikhate phire paisa na mila 
hoshyaron men to ik ik se siva hain 'akbar' 
mujh ko divanon men lekin koi tujh sa na mila"
65,akbar-allahabadi,"duniya men huun duniya ka talabgar nahin huun 
bazar se guzra huun kharidar nahin huun 
zinda huun magar ziist ki lazzat nahin baaqi 
har-chand ki huun hosh men hushyar nahin huun 
is khana-e-hasti se guzar ja.unga be-laus 
saaya huun faqat naqsh-ba-divar nahin huun 
afsurda huun ibrat se dava ki nahin hajat 
gham ka mujhe ye zo.af hai bimar nahin huun 
vo gul huun khizan ne jise barbad kiya hai 
uljhun kisi daman se main vo khaar nahin huun 
ya rab mujhe mahfuz rakh us but ke sitam se 
main us ki inayat ka talabgar nahin huun 
go dava-e-taqva nahin dargah-e-khuda men 
but jis se hon khush aisa gunahgar nahin huun 
afsurdagi o zo.af ki kuchh had nahin 'akbar' 
kafir ke muqabil men bhi din-dar nahin huun"
66,akbar-allahabadi,"falsafi ko bahs ke andar khuda milta nahin 
Dor ko suljha raha hai aur sira milta nahin 
ma.arifat khaliq ki aalam men bahut dushvar hai 
shahr-e-tan men jab ki khud apna pata milta nahin 
ghafilon ke lutf ko kaafi hai duniyavi khushi 
aqilon ko be-gham-e-uqba maza milta nahin 
kashti-e-dil ki ilahi bahr-e-hasti men ho khair 
nakhuda milte hain lekin ba-khuda milta nahin 
ghafilon ko kya suna.un dastan-e-ishq-e-yar 
sunne vaale milte hain dard-ashna milta nahin 
zindagani ka maza milta tha jin ki bazm men 
un ki qabron ka bhi ab mujh ko pata milta nahin 
sirf zahir ho gaya sarmaya-e-zeb-o-safa 
kya ta.ajjub hai jo batin ba-safa milta nahin 
pukhta tabaon par havadis ka nahin hota asar 
kohsaron men nishan-e-naqsh-e-pa milta nahin 
shaikh-sahib barhaman se laakh barten dosti 
be-bhajan gaa.e to mandir se Tika milta nahin 
jis pe dil aaya hai vo shirin-ada milta nahin 
zindagi hai talkh jiine ka maza milta nahin 
log kahte hain ki bad-nami se bachna chahiye 
keh do be us ke javani ka maza milta nahin 
ahl-e-zahir jis qadar chahen karen bahs-o-jidal 
main ye samjha huun khudi men to khuda milta nahin 
chal base vo din ki yaron se bhari thi anjuman 
haa.e afsos aaj surat-ashna milta nahin 
manzil-e-ishq-o-tavakkul manzil-e-ezaz hai 
shaah sab baste hain yaan koi gada milta nahin 
baar taklifon ka mujh par bar-e-ehsan se hai sahl 
shukr ki ja hai agar hajat-rava milta nahin 
chandni raten bahar apni dikhati hain to kya 
be tire mujh ko to lutf ai mah-laqa milta nahin 
ma.ani-e-dil ka kare iz.har 'akbar' kis tarah 
lafz mauzun bahr-e-kashf-e-mudda.a milta nahin"
67,akbar-allahabadi,"gale laga.en karen pyaar tum ko eid ke din 
idhar to aao mire gul-ezar eid ke din 
ghazab ka husn hai ara.ishen qayamat ki 
ayaan hai qudrat-e-parvardigar eid ke din 
sambhal saki na tabi.at kisi tarah meri 
raha na dil pe mujhe ikhtiyar eid ke din 
vo saal bhar se kudurat bhari jo thi dil men 
vo duur ho ga.i bas ek baar eid ke din 
laga liya unhen siine se josh-e-ulfat men 
gharaz ki aa hi gaya mujh ko pyaar eid ke din 
kahin hai naghma-e-bulbul kahin hai khanda-e-gul 
ayaan hai josh-e-shabab-e-bahar eid ke din 
sivayyan duudh shakar meva sab muhayya hai 
magar ye sab hai mujhe nagavar eid ke din 
mile agar lab-e-shirin ka tere ik bosa 
to lutf ho mujhe albatta yaar eid ke din"
68,akbar-allahabadi,"ghamza nahin hota ki ishara nahin hota 
aankh un se jo milti hai to kya kya nahin hota 
jalva na ho ma.ani ka to surat ka asar kya 
bulbul gul-e-tasvir ka shaida nahin hota 
allah bacha.e maraz-e-ishq se dil ko 
sunte hain ki ye ariza achchha nahin hota 
tashbih tire chehre ko kya duun gul-e-tar se 
hota hai shagufta magar itna nahin hota 
main naza.a men huun aa.en to ehsan hai un ka 
lekin ye samajh len ki tamasha nahin hota 
ham aah bhi karte hain to ho jaate hain badnam 
vo qatl bhi karte hain to charcha nahin hota"
69,akbar-allahabadi,"hal-e-dil main suna nahin sakta 
lafz ma.ana ko pa nahin sakta 
ishq nazuk-mizaj hai behad 
aql ka bojh uTha nahin sakta 
hosh aarif ki hai yahi pahchan 
ki khudi men sama nahin sakta 
ponchh sakta hai ham-nashin aansu 
dagh-e-dil ko miTa nahin sakta 
mujh ko hairat hai us ki qudrat par 
alam us ko ghaTa nahin sakta"
70,akbar-allahabadi,"halqe nahin hain zulf ke halqe hain jaal ke 
haan ai nigah-e-shauq zara dekh-bhal ke 
pahunche hain ta-kamar jo tire gesu-e-rasa 
ma.ani ye hain kamar bhi barabar hai baal ke 
bos-o-kanar-o-vasl-e-hasinan hai khuub shaghl 
kamtar buzurg honge khilaf is khayal ke 
qamat se tere sane-e-qudrat ne ai hasin 
dikhla diya hai hashr ko sanche men Dhaal ke 
shan-e-dimagh ishq ke jalve se ye baDhi 
rakhta hai hosh bhi qadam apne sambhal ke 
zinat muqaddama hai musibat ka dahr men 
sab sham.a ko jalate hain sanche men Dhaal ke 
hasti ke haq ke samne kya asl-e-in-o-an 
putle ye sab hain aap ke vahm-o-khayal ke 
talvar le ke uThta hai har talib-e-farogh 
daur-e-falak men hain ye ishare hilal ke 
pechida zindagi ke karo tum muqaddame 
dikhla hi degi maut natija nikal ke"
71,akbar-allahabadi,"hangama hai kyuun barpa thoDi si jo pi li hai 
Daaka to nahin maara chori to nahin ki hai 
na-tajraba-kari se vaa.iz ki ye hain baten 
is rang ko kya jaane puchho to kabhi pi hai 
us mai se nahin matlab dil jis se hai begana 
maqsud hai us mai se dil hi men jo khinchti hai 
ai shauq vahi mai pi ai hosh zara so ja 
mehman-e-nazar is dam ek barq-e-tajalli hai 
vaan dil men ki sadme do yaan ji men ki sab sah lo 
un ka bhi ajab dil hai mera bhi ajab ji hai 
har zarra chamakta hai anvar-e-ilahi se 
har saans ye kahti hai ham hain to khuda bhi hai 
suraj men lage dhabba fitrat ke karishme hain 
but ham ko kahen kafir allah ki marzi hai 
ta.alim ka shor aisa tahzib ka ghul itna 
barakat jo nahin hoti niyyat ki kharabi hai 
sach kahte hain shaikh 'akbar' hai ta.at-e-haq lazim 
haan tark-e-mai-o-shahid ye un ki buzurgi hai"
72,akbar-allahabadi,"har qadam kahta hai tu aaya hai jaane ke liye 
manzil-e-hasti nahin hai dil lagane ke liye 
kya mujhe khush aa.e ye hairat-sara-e-be-sabat 
hosh uDne ke liye hai jaan jaane ke liye 
dil ne dekha hai bisat-e-quvvat-e-idrak ko 
kya baDhe is bazm men ankhen uThane ke liye 
khuub ummiden bandhin lekin huiin hirman nasib 
badliyan uTThin magar bijli girane ke liye 
saans ki tarkib par miTTi ko pyaar aa hi gaya 
khud hui qaid us ko siine se lagane ke liye 
jab kaha main ne bhula do ghair ko hans kar kaha 
yaad phir mujh ko dilana bhuul jaane ke liye 
dida-bazi vo kahan ankhen raha karti hain band 
jaan hi baaqi nahin ab dil lagane ke liye 
mujh ko khush aa.i hai masti shaikh ji ko farbahi 
main huun piine ke liye aur vo hain khane ke liye 
allah allah ke siva akhir raha kuchh bhi na yaad 
jo kiya tha yaad sab tha bhuul jaane ke liye 
sur kahan ke saaz kaisa kaisi bazm-e-sama.in 
josh-e-dil kaafi hai 'akbar' taan uDane ke liye"
73,akbar-allahabadi,"hava-e-shab bhi hai ambar-afshan uruuj bhi hai mah-e-mubin ka 
nisar hone ki do ijazat mahal nahin hai nahin nahin ka 
agar ho zauq-e-sujud paida sitara ho auj par jabin ka 
nishan-e-sajda zamin par ho to fakhr hai vo rukh-e-zamin ka 
saba bhi us gul ke paas aa.i to mere dil ko hua ye khaTka 
koi shagufa na ye khila.e payam laa.i na ho kahin ka 
na mehr o mah par miri nazar hai na lala-o-gul ki kuchh khabar hai 
farogh-e-dil ke liye hai kaafi tasavvur us ru-e-atishin ka 
na ilm-e-fitrat men tum ho mahir na zauq-e-ta.at hai tum se zahir 
ye be-usuli bahut buri hai tumhen na rakkhegi ye kahin ka"
74,akbar-allahabadi,"haya se sar jhuka lena ada se muskura dena 
hasinon ko bhi kitna sahl hai bijli gira dena 
ye tarz ehsan karne ka tumhin ko zeb deta hai 
maraz men mubtala kar ke marizon ko dava dena 
bala.en lete hain un ki ham un par jaan dete hain 
ye sauda diid ke qabil hai kya lena hai kya dena 
khuda ki yaad men mahviyat-e-dil badshahi hai 
magar asan nahin hai saari duniya ko bhula dena"
75,akbar-allahabadi,"huun main parvana magar sham.a to ho raat to ho 
jaan dene ko huun maujud koi baat to ho 
dil bhi hazir sar-e-taslim bhi kham ko maujud 
koi markaz ho koi qibla-e-hajat to ho 
dil to bechain hai iz.har-e-iradat ke liye 
kisi janib se kuchh iz.har-e-karamat to ho 
dil-kusha bada-e-safi ka kise zauq nahin 
batin-afroz koi pir-e-kharabat to ho 
guftani hai dil-e-pur-dard ka qissa lekin 
kis se kahiye koi mustafsir-e-halat to ho 
dastan-e-gham-e-dil kaun kahe kaun sune 
bazm men mauqa-e-iz.har-e-khayalat to ho 
vaade bhi yaad dilate hain gile bhi hain bahut 
vo dikha.i bhi to den un se mulaqat to ho 
koi vaa.iz nahin fitrat se balaghat men siva 
magar insan men kuchh fahm-e-isharat to ho"
76,akbar-allahabadi,"ik bosa dijiye mira iman lijiye 
go but hain aap bahr-e-khuda maan lijiye 
dil le ke kahte hain tiri khatir se le liya 
ulTa mujhi pe rakhte hain ehsan lijiye 
ghairon ko apne haath se hans kar khila diya 
mujh se kabida ho ke kaha paan lijiye 
marna qubul hai magar ulfat nahin qubul 
dil to na dunga aap ko main jaan lijiye 
hazir hua karunga main akasr huzur men 
aaj achchhi tarah se mujhe pahchan lijiye"
77,akbar-allahabadi,"ishq-e-but men kufr ka mujh ko adab karna paDa 
jo barhaman ne kaha akhir vo sab karna paDa 
sabr karna furqat-e-mahbub men samjhe the sahl 
khul gaya apni samajh ka haal jab karna paDa 
tajrabe ne hubb-e-duniya se sikhaya ehtiraz 
pahle kahte the faqat munh se aur ab karna paDa 
shaikh ki majlis men bhi muflis ki kuchh pursish nahin 
diin ki khatir se duniya ko talab karna paDa 
kya kahun be-khud hua main kis nigah-e-mast se 
aql ko bhi meri hasti ka adab karna paDa 
iqtiza fitrat ka rukta hai kahin ai ham-nashin 
shaikh-sahib ko bhi akhir kar-e-shab karna paDa 
alam-e-hasti ko tha madd-e-nazar katman-e-raz 
ek shai ko dusri shai ka sabab karna paDa 
sher ghairon ke use mutlaq nahin aa.e pasand 
hazrat-e-'akbar' ko bil-akhir talab karna paDa"
78,akbar-allahabadi,"jab yaas hui to aahon ne siine se nikalna chhoD diya 
ab khushk-mizaj anhken bhi huiin dil ne bhi machalna chhoD diya 
navak-fagani se zalim ki jangal men hai ik sannaTa sa 
murghan-e-khush-alhan ho ga.e chup aahu ne uchhalna chhoD diya 
kyuun kibr-o-ghurur is daur pe hai kyuun dost falak ko samjha hai 
gardish se ye apni baaz aaya ya rang badalna chhoD diya 
badli vo hava guzra vo saman vo raah nahin vo log nahin 
tafrih kahan aur sair kuja ghar se bhi nikalna chhoD diya 
vo soz-o-gudaz us mahfil men baaqi na raha andher hua 
parvanon ne jalna chhoD diya sham.on ne pighalna chhoD diya 
har gaam pe chand anhken nigaran har moD pe ik licence-talab 
us park men akhir ai 'akbar' main ne to Tahalna chhoD diya 
kya diin ko quvvat den ye javan jab hausla-afzan koi nahin 
kya hosh sambhalen ye laDke khud us ne sambhalna chhoD diya 
iqbal musa.id jab na raha rakkhe ye qadam jis manzil men 
ashjar se saaya duur hua chashmon ne ubalna chhoD diya 
allah ki raah ab tak hai khuli asar-o-nishan sab qaa.em hain 
allah ke bandon ne lekin us raah men chalna chhoD diya 
jab sar men hava-e-ta.at thi sarsabz shajar ummid ka tha 
jab sar-sar-e-isyan chalne lagi is peD ne phalna chhoD diya 
us hur-laqa ko ghar laa.e ho tum ko mubarak ai 'akbar' 
lekin ye qayamat ki tum ne ghar se jo nikalna chhoD diya"
79,akbar-allahabadi,"jahan men haal mira is qadar zabun hua 
ki mujh ko dekh ke bismil ko bhi sukun hua 
gharib dil ne bahut arzuen paida kiin 
magar nasib ka likkha ki sab ka khuun hua 
vo apne husn se vaqif main apni aql se sair 
unhon ne hosh sambhala mujhe junun hua 
ummid-e-chashm-e-muravvat kahan rahi baaqi 
zariya baton ka jab sirf telephone hua 
nigah-e-garm christmas men bhi rahi ham par 
hamare haq men december bhi mah-e-june hua"
80,akbar-allahabadi,"jazba-e-dil ne mire tasir dikhla.i to hai 
ghungruon ki janib-e-dar kuchh sada aa.i to hai 
ishq ke iz.har men har-chand rusva.i to hai 
par karun kya ab tabi.at aap par aa.i to hai 
aap ke sar ki qasam mere siva koi nahin 
be-takalluf aa.iye kamre men tanha.i to hai 
jab kaha main ne taDapta hai bahut ab dil mira 
hans ke farmaya taDapta hoga sauda.i to hai 
dekhiye hoti hai kab raahi su-e-mulk-e-adam 
khana-e-tan se hamari ruuh ghabra.i to hai 
dil dhaDakta hai mira luun bosa-e-rukh ya na luun 
niind men us ne dula.i munh se sarka.i to hai 
dekhiye lab tak nahin aati gul-e-ariz ki yaad 
sair-e-gulshan se tabi.at ham ne bahla.i to hai 
main bala men kyuun phansun divana ban kar us ke saath 
dil ko vahshat ho to ho kambakht sauda.i to hai 
khaak men dil ko milaya jalva-e-raftar se 
kyuun na ho ai naujavan ik shan-e-ra.ana.i to hai 
yuun muravvat se tumhare samne chup ho rahen 
kal ke jalson ki magar ham ne khabar paa.i to hai 
bada-e-gul-rang ka saghar inayat kar mujhe 
saqiya takhir kya hai ab ghaTa chha.i to hai 
jis ki ulfat par baDa da.ava tha kal 'akbar' tumhen 
aaj ham ja kar use dekh aa.e harja.i to hai"
81,akbar-allahabadi,"jo tumhare lab-e-jan-bakhsh ka shaida hoga 
uTh bhi ja.ega jahan se to masiha hoga 
vo to muusa hua jo talib-e-didar hua 
phir vo kya hoga ki jis ne tumhen dekha hoga 
qais ka zikr mire shan-e-junun ke aage 
agle vaqton ka koi badiya-paima hoga 
aarzu hai mujhe ik shakhs se milne ki bahut 
naam kya luun koi allah ka banda hoga 
lal-e-lab ka tire bosa to main leta huun magar 
Dar ye hai khun-e-jigar baad men piina hoga"
82,akbar-allahabadi,"kahan vo ab lutf-e-bahami hai mohabbaton men bahut kami hai 
chali hai kaisi hava ilahi ki har tabi.at men barhami hai 
miri vafa men hai kya tazalzul miri ita.at men kya kami hai 
ye kyuun nigahen phiri hain mujh se mizaj men kyuun ye barhami hai 
vahi hai fazl-e-khuda se ab tak taraqqi-e-kar-e-husn o ulfat 
na vo hain mashq-e-sitam men qasir na khun-e-dil ki yahan kami hai 
ajiib jalve hain hosh dushman ki vahm ke bhi qadam ruke hain 
ajiib manzar hain hairat-afza nazar jahan thi vahin thami hai 
na koi takrim-e-bahami hai na pyaar baaqi hai ab dilon men 
ye sirf tahrir men Dear sir hai ya janab-e-mukarrami hai 
kahan ke muslim kahan ke hindu bhula.i hain sab ne agli rasmen 
aqide sab ke hain tin-terah na gyarahvin hai na ashTami hai 
nazar miri aur hi taraf hai hazar rang-e-zamana badle 
hazar baten bana.e naseh jami hai dil men jo kuchh jami hai 
agarche main rind-e-mohtaram huun magar ise shaikh se na puchho 
ki un ke aage to is zamane men saari duniya jahannami hai"
83,akbar-allahabadi,"khatm kiya saba ne raqs gul pe nisar ho chuki 
josh-e-nashat ho chuka saut-e-hazar ho chuki 
rang-e-banafsha miT gaya sumbul-e-tar nahin raha 
sehn-e-chaman men zinat-e-naqsh-o-nigar ho chuki 
masti-e-lala ab kahan us ka pyala ab kahan 
daur-e-tarab guzar gaya amad-e-yar ho chuki 
rut vo jo thi badal ga.i aa.i bas aur nikal ga.i 
thi jo hava men nik.hat-e-mushk-e-tatar ho chuki 
ab tak usi ravish pe hai 'akbar'-e-mast-o-be-khabar 
kah de koi aziz-e-man fasl-e-bahar ho chuki"
84,akbar-allahabadi,"khuda ali-gaDh ke madrase ko tamam amraz se shifa de 
bhare hue hain ra.is-zade amir-zade sharif-zade 
latif o khush-vaz.a chust-o-chalak o saf-o-pakiza shad-o-khurram 
tabi.aton men hai un ki jaudat dilon men un ke hain nek irade 
kamal mehnat se paDh rahe hain kamal ghairat se baDh rahe hain 
savar mashriq ki raah men hain to maghribi raah men piyade 
har ik hai un men ka be-shak aisa ki aap use jante hain jaisa 
dikha.e mahfil men qadd-e-ra.ana jo aap aa.en to sar jhuka de 
faqir mangen to saaf kah den ki tu hai mazbut ja kama kha 
qubul farma.en aap davat to apna sarmaya kul khila de 
buton se un ko nahin lagavaT mison ki lete nahin vo aahaT 
tamam quvvat hai sarf-e-khvandan nazar ke bhole hain dil ki saade 
nazar bhi aa.e jo zulf-e-pechan to samjhen ye koi policy hai 
electric light us ko samjhen jo barq-vash koi koi de 
nikalte hain kar ke ghol-bandi ba-nam-e-tahzib o dard-mandi 
ye kah ke lete hain sab se chande hamen jo tum do tumhen khuda de 
unhen isi baat par yaqin hai ki bas yahi asal kar-e-aden hai 
isi si hoga farogh-e-qaumi isi se chamkenge baap daade 
makan-e-college ke sab makin hain abhi unhen tajrabe nahin hain 
khabar nahin hai ki aage chal kar hai kaisi manzil hain kaisi jaade 
dilon men un ke hai nur-e-iman qavi nahin hai magar nigahban 
hava-e-mantiq ada-e-tifli ye sham.a aisa na ho bujha de 
fareb de kar nikale matlab sikha.e tahqir-e-din-o-maz.hab 
miTa de akhir ko vaz-e-millat numud-e-zati ko gar baDha de 
yahi bas 'akbar' ki iltija hai janab-e-bari men ye dua hai 
ulum-o-hikmat ka dars un ko professor den samajh khuda de"
85,akbar-allahabadi,"khushi hai sab ko ki operation men khuub nishtar ye chal raha hai 
kisi ko is ki khabar nahin hai mariz ka dam nikal raha hai 
fana isi rang par hai qaa.im falak vahi chaal chal raha hai 
shikasta o muntashir hai vo kal jo aaj sanche men Dhal raha hai 
ye dekhte ho jo kasa-e-sar ghurur-e-ghaflat se kal tha mamlu 
yahi badan naaz se pala tha jo aaj miTTi men gal raha hai 
samajh ho jis ki baligh samjhe nazar ho jis ki vasi.a dekhe 
abhi yahan khaak bhi uDegi jahan ye qulzum ubal raha hai 
kahan ka sharqi kahan ka gharbi tamam dukh sukh hai ye masavi 
yahan bhi ik ba-murad khush hai vahan bhi ik gham se jal raha hai 
uruj-e-qaumi zaval-e-qaumi khuda ki qudrat ke hain karishme 
hamesha radd-o-badal ke andar ye amr political raha hai 
maza hai spēch ka dinner men khabar ye chhapti hai pionēr men 
falak ki gardish ke saath hi saath kaam yaron ka chal raha hai"
86,akbar-allahabadi,"kya janiye sayyad the haq agah kahan tak 
samjhe na ki sidhi hai miri raah kahan tak 
mantiq bhi to ik chiiz hai ai qibla o kaaba 
de sakti hai kaam aap ki vallah kahan tak 
aflak to is ahd men sabit hue madum 
ab kya kahun jaati hai miri aah kahan tak 
kuchh san.at o hirfat pe bhi lazim hai tavajjoh 
akhir ye government se tankhvah kahan tak 
marna bhi zaruri hai khuda bhi hai koi chiiz 
ai hirs ke bando havas-e-jah kahan tak 
tahsin ke laa.eq tira har sher hai 'akbar' 
ahbab karen bazm men ab vaah kahan tak"
87,akbar-allahabadi,"ma.ani ko bhula deti hai surat hai to ye hai 
nature bhi sabaq siikh le zinat hai to ye hai 
kamre men jo hansti hui aa.i mis-e-ra.ana 
teacher ne kaha ilm ki aafat hai to ye hai 
ye baat to achchhi hai ki ulfat ho mison se 
huur un ko samajhte hain qayamat hai to ye hai 
pechida masa.il ke liye jaate hain england 
zulfon men ulajh aate hain shamat hai to ye hai 
public men zara haath mila lijiye mujh se 
sahab mire iman ki qimat hai to ye hai"
88,akbar-allahabadi,"na bahte ashk to tasir men siva hote 
sadaf men rahte ye moti to be-baha hote 
mujh aise rind se rakhte zarur hi ulfat 
janab-e-shaikh agar ashiq-e-khuda hote 
gunahgaron ne dekha jamal-e-rahmat ko 
kahan nasib ye hota jo be-khata hote 
janab-e-hazrat-e-naseh ka vaah kya kahna 
jo ek baat na hoti to auliya hote 
mazaq-e-ishq nahin shekh men ye hai afsos 
ye chashni bhi jo hoti to kya se kya hote 
mahall-e-shukr hain 'akbar' ye darafshan nazmen 
har ik zaban ko ye moti nahin ata hote"
89,akbar-allahabadi,"na hasil hua sabr-o-aram dil ka 
na nikla kabhi tum se kuchh kaam dil ka 
mohabbat ka nashsha rahe kyuun na har-dam 
bhara hai mai-e-ishq se jaam dil ka 
phansaya to ankhon ne dam-e-bala men 
magar ishq men ho gaya naam dil ka 
hua khvab rusva ye ishq-e-butan men 
khuda hi hai ab mere badnam dil ka 
ye banki ada.en ye tirchhi nigahen 
yahi le ga.iin sabr-o-aram dil ka 
dhuan pahle uThta tha aghaz tha vo 
hua khaak ab ye hai anjam dil ka 
jab aghaz-e-ulfat hi men jal raha hai 
to kya khaak batla.un anjam dil ka 
khuda ke liye pher do mujh ko sahab 
jo sarkar men kuchh na ho kaam dil ka 
pas-e-marg un par khula hal-e-ulfat 
ga.i le ke ruuh apni paigham dil ka 
taDapta hua yuun na paaya hamesha 
kahun kya main aghaz-o-anjam dil ka 
dil us be-vafa ko jo dete ho 'akbar' 
to kuchh soch lo pahle anjam dil ka"
90,akbar-allahabadi,"na ruh-e-maz.hab na qalb-e-arif na sha.irana zaban baaqi 
zamin hamari badal ga.i hai agarche hai asman baaqi 
shab-e-guzishta ke saaz o saman ke ab kahan hain nishan baaqi 
zaban-e-shama-e-sahar pe hasrat ki rah ga.i dastan baaqi 
jo zikr aata hai akhirat ka to aap hote hain saaf munkir 
khuda ki nisbat bhi dekhta huun yaqin rukhsat guman baaqi 
fuzul hai un ki bad-dimaghi kahan hai fariyad ab labon par 
ye vaar par vaar ab abas hain kahan badan men hai jaan baaqi 
main apne miTne ke gham men nalan udhar zamana hai shaad o khandan 
ishara karti hai chashm-e-dauran jo aan baaqi jahan baaqi 
isi liye rah ga.i hain ankhen ki mere miTne ka rang dekhen 
sunun vo baten jo hosh uDa.en isi liye hain ye kaan baaqi 
ta.ajjub aata hai tifl-e-dil par ki ho gaya mast-e-nazm-e-'akbar' 
abhi middle paas tak nahin hai bahut se hain imtihan baaqi"
91,akbar-allahabadi,"phir ga.i aap ki do din men tabi.at kaisi 
ye vafa kaisi thi sahab ye muravvat kaisi 
dost ahbab se hans bol ke kaT ja.egi raat 
rind-e-azad hain ham ko shab-e-furqat kaisi 
jis hasin se hui ulfat vahi ma.ashuq apna 
ishq kis chiiz ko kahte hain tabi.at kaisi 
hai jo qismat men vahi hoga na kuchh kam na siva 
aarzu kahte hain kis chiiz ko hasrat kaisi 
haal khulta nahin kuchh dil ke dhaDakne ka mujhe 
aaj rah rah ke bhar aati hai tabi.at kaisi 
kucha-e-yar men jaata to nazara karta 
qais avara hai jangal men ye vahshat kaisi"
92,akbar-allahabadi,"rang-e-sharab se miri niyyat badal ga.i 
vaa.iz ki baat rah ga.i saaqi ki chal ga.i 
tayyar the namaz pe ham sun ke zikr-e-hur 
jalva buton ka dekh ke niyyat badal ga.i 
machhli ne Dhiil paa.i hai luqme pe shaad hai 
sayyad mutma.in hai ki kanTa nigal ga.i 
chamka tira jamal jo mahfil men vaqt-e-sham 
parvana be-qarar hua sham.a jal ga.i 
uqba ki baz-purs ka jaata raha khayal 
duniya ki lazzaton men tabi.at bahal ga.i 
hasrat bahut taraqqi-e-dukhtar ki thi unhen 
parda jo uTh gaya to vo akhir nikal ga.i"
93,akbar-allahabadi,"saans lete hue bhi Darta huun 
ye na samjhen ki aah karta huun 
bahr-e-hasti men huun misal-e-habab 
miT hi jaata huun jab ubharta huun 
itni azadi bhi ghanimat hai 
saans leta huun baat karta huun 
shaikh sahab khuda se Darte hon 
main to angrezon hi se Darta huun 
aap kya puchhte hain mera mizaj 
shukr allah ka hai marta huun 
ye baDa aib mujh men hai 'akbar' 
dil men jo aa.e kah guzarta huun"
94,akbar-allahabadi,"shekh ne naqus ke sur men jo khud hi taan li 
phir to yaron ne bhajan gaane ki khul kar Thaan li 
muddaton qaa.im rahengi ab dilon men garmiyan 
main ne photo le liya us ne nazar pahchan li 
ro rahe hain dost meri laash par be-ikhtiyar 
ye nahin daryaft karte kis ne is ki jaan li 
main to engine ki gale-bazi ka qaa.il ho gaya 
rah ga.e naghme hudi-khvanon ke aisi taan li 
hazrat-e-'akbar' ke istiqlal ka huun mo'tarif 
ta-ba-marg us par rahe qaa.im jo dil men Thaan li"
95,akbar-allahabadi,"tariq-e-ishq men mujh ko koi kamil nahin milta 
ga.e farhad o majnun ab kisi se dil nahin milta 
bhari hai anjuman lekin kisi se dil nahin milta 
hamin men aa gaya kuchh naqs ya kamil nahin milta 
purani raushni men aur na.i men farq itna hai 
use kashti nahin milti ise sahil nahin milta 
pahunchna daad ko mazlum ka mushkil hi hota hai 
kabhi qaazi nahin milte kabhi qatil nahin milta 
harifon par khazane hain khule yaan hijr-e-gesu hai 
vahan pe bil hai aur yaan saanp ka bhi bil nahin milta 
ye husn o ishq hi ka kaam hai shubah karen kis par 
mizaj un ka nahin milta hamara dil nahin milta 
chhupa hai siina o rukh dil-sitan hathon se karvaT men 
mujhe sote men bhi vo husn se ghafil nahin milta 
havas-o-hosh gum hain bahr-e-irfan-e-ilahi men 
yahi dariya hai jis men mauj ko sahil nahin milta 
kitab-e-dil mujhe kaafi hai 'akbar' dars-e-hikmat ko 
main spencer se mustaghni huun mujh se mil nahin milta"
96,akbar-allahabadi,"tiri zulfon men dil uljha hua hai 
bala ke pech men aaya hua hai 
na kyunkar bu-e-khun naame se aa.e 
usi jallad ka likkha hua hai 
chale duniya se jis ki yaad men ham 
ghazab hai vo hamen bhula hua hai 
kahun kya haal agli ishraton ka 
vo tha ik khvab jo bhula hua hai 
jafa ho ya vafa ham sab men khush hain 
karen kya ab to dil aTka hua hai 
hui hai ishq hi se husn ki qadr 
hamin se aap ka shohra hua hai 
buton par rahti hai maa.il hamesha 
tabi.at ko khudaya kya hua hai 
pareshan rahte ho din raat 'akbar' 
ye kis ki zulf ka sauda hua hai"
97,akbar-allahabadi,"ummid TuuTi hui hai meri jo dil mira tha vo mar chuka hai 
jo zindagani ko talkh kar de vo vaqt mujh par guzar chuka hai 
agarche siine men saans bhi hai nahin tabi.at men jaan baaqi 
ajal ko hai der ik nazar ki falak to kaam apna kar chuka hai 
gharib-khane ki ye udasi ye na-durusti nahin qadimi 
chahal pahal bhi kabhi yahan thi kabhi ye ghar bhi sanvar chuka hai 
ye siina jis men ye daagh men ab masarraton ka kabhi tha makhzan 
vo dil jo arman se bhara tha khushi se us men Thahar chuka hai 
gharib akbar ke gard kyuun men khayal vaa.iz se koi kah de 
use Darate ho maut se kya vo zindagi hi se Dar chuka hai"
98,akbar-allahabadi,"unhen nigah hai apne jamal hi ki taraf 
nazar uTha ke nahin dekhte kisi ki taraf 
tavajjoh apni ho kya fann-e-sha.iri ki taraf 
nazar har ek ki jaati hai aib hi ki taraf 
likha hua hai jo rona mire muqaddar men 
khayal tak nahin jaata kabhi hansi ki taraf 
tumhara saaya bhi jo log dekh lete hain 
vo aankh uTha ke nahin dekhte pari ki taraf 
bala men phansta hai dil muft jaan jaati hai 
khuda kisi ko na le jaa.e us gali ki taraf 
kabhi jo hoti hai takrar ghair se ham se 
to dil se hote ho dar-parda tum usi ki taraf 
nigah paDti hai un par tamam mahfil ki 
vo aankh uTha ke nahin dekhte kisi ki taraf 
nigah us but-e-khud-bin ki hai mire dil par 
na aa.ine ki taraf hai na aarsi ki taraf 
qubul kijiye lillah tohfa-e-dil ko 
nazar na kijiye is ki shikastagi ki taraf 
yahi nazar hai jo ab qatil-e-zamana hui 
yahi nazar hai ki uThti na thi kisi ki taraf 
gharib-khana men lillah do-ghaDi baiTho 
bahut dinon men tum aa.e ho is gali ki taraf 
zara si der hi ho ja.egi to kya hoga 
ghaDi ghaDi na uThao nazar ghaDi ki taraf 
jo ghar men puchhe koi khauf kya hai kah dena 
chale ga.e the Tahalte hue kisi ki taraf 
hazar jalva-e-husn-e-butan ho ai 'akbar' 
tum apna dhyan laga.e raho usi ki taraf"
99,akbar-allahabadi,"vo hava na rahi vo chaman na raha vo gali na rahi vo hasin na rahe 
vo falak na raha vo saman na raha vo makan na rahe vo makin na rahe 
vo gulon men gulon ki si bu na rahi vo azizon men lutf ki khu na rahi 
vo hasinon men rang-e-vafa na raha kahen aur ki kya vo hamin na rahe 
na vo aan rahi na umang rahi na vo rindi o zohd ki jang rahi 
su-e-qibla nigahon ke rukh na rahe aur dar pe naqsh-e-jabin na rahe 
na vo jaam rahe na vo mast rahe na fida.i-e-ahd-e-alast rahe 
vo tariqa-e-kar-e-jahan na raha vo mashaghil-e-raunaq-e-din na rahe 
hamen laakh zamana lubha.e to kya na.e rang jo charkh dikha.e to kya 
ye muhal hai ahl-e-vafa ke liye gham-e-millat o ulfat-e-din na rahe 
tire kucha-e-zulf men dil hai mira ab use main samajhta huun dam-e-bala 
ye ajiib sitam hai ajiib jafa ki yahan na rahe to kahin na rahe 
ye tumhare hi dam se hai bazm-e-tarab abhi jaao na tum na karo ye ghazab 
koi baiTh ke lutf uTha.ega kya ki jo raunaq-e-bazm tumhin na rahe 
jo thiin chashm-e-falak ki bhi nur-e-nazar vahi jin pe nisar the shams o qamar 
so ab aisi miTi hain vo anjuman.en ki nishan bhi un ke kahin na rahe 
vahi suraten rah ga.iin pesh-e-nazar jo zamane ko pheren idhar se udhar 
magar aise jamal-e-jahan-ara jo the raunaq-e-ru-e-zamin na rahe 
gham o ranj men 'akbar' agar hai ghira to samajh le ki ranj ko bhi hai fana 
kisi shai ko nahin hai jahan men baqa vo ziyada malul o hazin na rahe"
100,akbar-allahabadi,"zid hai unhen puura mira arman na karenge 
munh se jo nahin nikli hai ab haan na karenge 
kyuun zulf ka bosa mujhe lene nahin dete 
kahte hain ki vallah pareshan na karenge 
hai zehan men ik baat tumhare muta.alliq 
khalvat men jo puchhoge to pinhan na karenge 
vaa.iz to banate hain musalman ko kafir 
afsos ye kafir ko musalman na karenge 
kyuun shukr-guzari ka mujhe shauq hai itna 
sunta huun vo mujh par koi ehsan na karenge 
divana na samjhe hamen vo samjhe sharabi 
ab chaak kabhi jeb o gareban na karenge 
vo jante hain ghair mire ghar men hai mehman 
a.enge to mujh par koi ehsan na karenge"
101,allama-iqbal,"alam-e-ab-o-khak-o-bad sirr-e-ayan hai tu ki main 
vo jo nazar se hai nihan us ka jahan hai tu ki main 
vo shab-e-dard-o-soz-o-gham kahte hain zindagi jise 
us ki sahar hai tu ki main us ki azaan hai tu ki main 
kis ki numud ke liye shaam o sahar hain garm-e-sair 
shana-e-rozgar par bar-e-giran hai tu ki main 
tu kaf-e-khak o be-basar main kaf-e-khak o khud-nigar 
kisht-e-vajud ke liye ab-e-ravan hai tu ki main"
102,allama-iqbal,"aflak se aata hai nalon ka javab akhir 
karte hain khitab akhir uThte hain hijab akhir 
ahval-e-mohabbat men kuchh farq nahin aisa 
soz o tab-o-tab avval soz o tab-o-tab akhir 
main tujh ko batata huun taqdir-e-umam kya hai 
shamshir-o-sinan avval ta.us-o-raubab akhir 
mai-khana-e-europe ke dastur nirale hain 
laate hain surur avval dete hain sharab akhir 
kya dabdaba-e-nadir kya shaukat-e-taimuri 
ho jaate hain sab daftar gharq-e-mai-e-nab akhir 
khalvat ki ghaDi guzri jalvat ki ghaDi aa.i 
chhuTne ko hai bijli se aghosh-e-sahab akhir 
tha zabt bahut mushkil is sail-e-ma.ani ka 
kah Daale qalandar ne asrar-e-kitab akhir"
103,allama-iqbal,"agar kaj-rau hain anjum asman tera hai ya mera 
mujhe fikr-e-jahan kyuun ho jahan tera hai ya mera 
agar hangama-ha-e-shauq se hai la-makan khali 
khata kis ki hai ya rab la-makan tera hai ya mera 
use sub.h-e-azal inkar ki jur.at hui kyunkar 
mujhe malum kya vo raz-dan tera hai ya mera 
mohammad bhi tira jibril bhi qur.an bhi tera 
magar ye harf-e-shirin tarjuman tera hai ya mera 
isi kaukab ki tabani se hai tera jahan raushan 
zaval-e-adam-e-khaki ziyan tera hai ya mera"
104,allama-iqbal,"anokhi vaz.a hai saare zamane se nirale hain 
ye ashiq kaun si basti ke ya-rab rahne vaale hain 
ilaj-e-dard men bhi dard ki lazzat pe marta huun 
jo the chhalon men kanTe nok-e-sozan se nikale hain 
phala-phula rahe ya-rab chaman meri umidon ka 
jigar ka khuun de de kar ye buuTe main ne paale hain 
rulati hai mujhe raton ko khamoshi sitaron ki 
nirala ishq hai mera nirale mere naale hain 
na puchho mujh se lazzat khanaman-barbad rahne ki 
nasheman saikDon main ne bana kar phunk Daale hain 
nahin beganagi achchhi rafiq-e-rah-e-manzil se 
Thahar ja ai sharar ham bhi to akhir miTne vaale hain 
umid-e-hur ne sab kuchh sikha rakkha hai vaa.iz ko 
ye hazrat dekhne men sidhe-sadhe bhole bhale hain 
mire ash.ar ai 'iqbal' kyuun pyare na hon mujh ko 
mire TuuTe hue dil ke ye dard-angez naale hain"
105,allama-iqbal,"apni jaulan-gah zer-e-asman samjha tha main 
aab o gil ke khel ko apna jahan samjha tha main 
be-hijabi se tiri TuuTa nigahon ka tilism 
ik rida-e-nil-gun ko asman samjha tha main 
karvan thak kar faza ke pech-o-kham men rah gaya 
mehr o maah o mushtari ko ham-inan samjha tha main 
ishq ki ik jast ne tai kar diya qissa tamam 
is zamin o asman ko be-karan samjha tha main 
kah ga.iin raz-e-mohabbat parda-dari-ha-e-shauq 
thi fughan vo bhi jise zabt-e-fughan samjha tha main 
thi kisi darmanda rah-rau ki sada-e-dardnak 
jis ko avaz-e-rahil-e-karvan samjha tha main"
106,allama-iqbal,"aql go astan se duur nahin 
us ki taqdir men huzur nahin 
dil-e-bina bhi kar khuda se talab 
aankh ka nuur dil ka nuur nahin 
ilm men bhi surur hai lekin 
ye vo jannat hai jis men huur nahin 
kya ghazab hai ki is zamane men 
ek bhi sahib-e-surur nahin 
ik junun hai ki ba-shu.ur bhi hai 
ik junun hai ki ba-shu.ur nahin 
na-suburi hai zindagi dil ki 
aah vo dil ki na-subur nahin 
be-huzuri hai teri maut ka raaz 
zinda ho tu to be-huzur nahin 
har guhar ne sadaf ko toD diya 
tu hi amada-e-zuhur nahin 
arini main bhi kah raha huun magar 
ye hadis-e-kalim-o-tur nahin"
107,allama-iqbal,"asar kare na kare sun to le miri fariyad 
nahin hai daad ka talib ye banda-e-azad 
ye musht-e-khak ye sarsar ye vus.at-e-aflak 
karam hai ya ki sitam teri lazzat-e-ijad 
Thahar saka na hava-e-chaman men khema-e-gul 
yahi hai fasl-e-bahari yahi hai bad-e-murad 
qusur-var gharib-ud-dayar huun lekin 
tira kharaba farishte na kar sake abad 
miri jafa-talabi ko dua.en deta hai 
vo dasht-e-sada vo tera jahan-e-be-buniyad 
khatar-pasand tabi.at ko sazgar nahin 
vo gulsitan ki jahan ghaat men na ho sayyad 
maqam-e-shauq tire qudsiyon ke bas ka nahin 
unhin ka kaam hai ye jin ke hausle hain ziyad"
108,allama-iqbal,"DhunD raha hai farang aish-e-jahan ka davam 
va-e-tamanna-e-kham va-e-tamanna-e-kham 
pir-e-haram ne kaha sun ke meri ruedad 
pukhta hai teri fughan ab na ise dil men thaam 
tha areni go kalim main areni go nahin 
us ko taqaza rava mujh pe taqaza haram 
garche hai ifsha-e-raz ahl-e-nazar ki fughan 
ho nahin sakta kabhi sheva-e-rindana aam 
halqa-e-sufi men zikr be-nam o be-soz-o-saz 
main bhi raha tishna-kam tu bhi raha tishna-kam 
ishq tiri intiha ishq miri intiha 
tu bhi abhi na-tamam main bhi abhi na-tamam 
aah ki khoya gaya tujh se faqiri ka raaz 
varna hai mal-e-faqir saltanat-e-rum-o-sham"
109,allama-iqbal,"digar-gun hai jahan taron ki gardish tez hai saaqi 
dil-e-har-zarra men ghaugha-e-rusta-khez hai saaqi 
mata-e-din-o-danish luT ga.i allah-valon ki 
ye kis kafir-ada ka ghamza-e-khun-rez hai saaqi 
vahi derina bimari vahi na-mohkami dil ki 
ilaaj is ka vahi ab-e-nashat-angez hai saaqi 
haram ke dil men soz-e-arzu paida nahin hota 
ki paida.i tiri ab tak hijab-amez hai saaqi 
na uTTha phir koi 'rumi' ajam ke lala-zaron se 
vahi ab-o-gil-e-iran vahi tabrez hai saaqi 
nahin hai na-umid 'iqbal' apni kisht-e-viran se 
zara nam ho to ye miTTi bahut zarkhez hai saaqi 
faqir-e-rah ko bakhshe ga.e asrar-e-sultani 
baha meri nava ki daulat-e-parvez hai saaqi"
110,allama-iqbal,"dil soz se khali hai nigah paak nahin hai 
phir is men ajab kya ki tu bebak nahin hai 
hai zauq-e-tajalli bhi isi khaak men pinhan 
ghafil tu nira sahib-e-idrak nahin hai 
vo aankh ki hai surma-e-afrang se raushan 
purkar o sukhan-saz hai namnak nahin hai 
kya suufi o mulla ko khabar mere junun ki 
un ka sar-e-daman bhi abhi chaak nahin hai 
kab tak rahe mahkumi-e-anjum men miri khaak 
ya main nahin ya gardish-e-aflak nahin hai 
bijli huun nazar koh o bayaban pe hai meri 
mere liye shayan khas-o-khashak nahin hai 
aalam hai faqat momin-e-jan-baz ki miras 
momin nahin jo sahib-e-laulak nahin hai"
111,allama-iqbal,"ejaaz hai kisi ka ya gardish-e-zamana 
TuuTa hai asia men sehr-e-firangiyana 
tamir-e-ashiyan se main ne ye raaz paaya 
ahl-e-nava ke haq men bijli hai ashiyana 
ye bandagi khuda.i vo bandagi gada.i 
ya banda-e-khuda ban ya banda-e-zamana 
ghafil na ho khudi se kar apni pasbani 
shayad kisi haram ka tu bhi hai astana 
ai la ilaah ke varis baaqi nahin hai tujh men 
guftar-e-dilbarana kirdar-e-qahirana 
teri nigah se dil sinon men kanpte the 
khoya gaya hai tera jazb-e-qalandarana 
raz-e-haram se shayad 'iqbal' ba-khabar hai 
hain is ki guftugu ke andaz mahramana"
112,allama-iqbal,"fitrat ko khirad ke ru-ba-ru kar 
taskhir-e-maqam-e-rang-o-bu kar 
tu apni khudi ko kho chuka hai 
khoi hui shai ki justuju kar 
taron ki faza hai be-karana 
tu bhi ye maqam-e-arzu kar 
uryan hain tire chaman ki huren 
chak-e-gul-o-lala ko rafu kar 
be-zauq nahin agarche fitrat 
jo us se na ho saka vo tu kar"
113,allama-iqbal,"gesu-e-tabdar ko aur bhi tabdar kar 
hosh o khirad shikar kar qalb o nazar shikar kar 
ishq bhi ho hijab men husn bhi ho hijab men 
ya to khud ashkar ho ya mujhe ashkar kar 
tu hai muhit-e-be-karan main huun zara si aabju 
ya mujhe ham-kanar kar ya mujhe be-kanar kar 
main huun sadaf to tere haath mere guhar ki aabru 
main huun khazaf to tu mujhe gauhar-e-shahvar kar 
naghma-e-nau-bahar agar mere nasib men na ho 
us dam-e-nim-soz ko ta.irak-e-bahar kar 
bagh-e-bahisht se mujhe hukm-e-safar diya tha kyuun 
kar-e-jahan daraz hai ab mira intizar kar 
roz-e-hisab jab mira pesh ho daftar-e-amal 
aap bhi sharmsar ho mujh ko bhi sharmsar kar"
114,allama-iqbal,"gulzar-e-hast-e-bud na begana-var dekh 
hai dekhne ki chiiz ise baar baar dekh 
aaya hai tu jahan men misal-e-sharar dekh 
dam de na jaa.e hasti-e-na-pa.edar dekh 
maana ki teri diid ke qabil nahin huun main 
tu mera shauq dekh mira intizar dekh 
kholi hain zauq-e-did ne ankhen tiri agar 
har rahguzar men naqsh-e-kaf-e-pa-e-yar dekh"
115,allama-iqbal,"har shai musafir har chiiz raahi 
kya chand taare kya murgh o maahi 
tu mard-e-maidan tu mir-e-lashkar 
nuuri huzuri tere sipahi 
kuchh qadr apni tu ne na jaani 
ye be-savadi ye kam-nigahi 
duniya-e-dun ki kab tak ghulami 
ya rahebi kar ya padshahi 
pir-e-haram ko dekha hai main ne 
kirdar-e-be-soz guftar vaahi"
116,allama-iqbal,"hazar khauf ho lekin zaban ho dil ki rafiq 
yahi raha hai azal se qalandaron ka tariq 
hujum kyuun hai ziyada sharab-khane men 
faqat ye baat ki pir-e-mughan hai mard-e-khaliq 
ilaj-e-zof-e-yaqin in se ho nahin sakta 
gharib agarche hain 'razi' ke nukta-ha-e-daqiq 
murid-e-sada to ro ro ke ho gaya taa.ib 
khuda kare ki mile shaikh ko bhi ye taufiq 
usi tilism-e-kuhan men asiir hai aadam 
baghal men us ki hain ab tak butan-e-ahd-e-atiq 
mire liye to hai iqrar-e-bil-lisan bhi bahut 
hazar shukr ki mulla hain sahib-e-tasdiq 
agar ho ishq to hai kufr bhi musalmani 
na ho to mard-e-musalman bhi kafir o zindiq"
117,allama-iqbal,"ik danish-e-nurani ik danish-e-burhani 
hai danish-e-burhani hairat ki faravani 
is paikar-e-khaki men ik shai hai so vo teri 
mere liye mushkil hai is shai ki nigahbani 
ab kya jo fughan meri pahunchi hai sitaron tak 
tu ne hi sikha.i thi mujh ko ye ghazal-khvani 
ho naqsh agar batil takrar se kya hasil 
kya tujh ko khush aati hai aadam ki ye arzani 
mujh ko to sikha di hai afrang ne zindiqi 
is daur ke mulla hain kyuun nang-e-musalmani 
taqdir shikan quvvat baaqi hai abhi is men 
nadan jise kahte hain taqdir ka zindani 
tere bhi sanam-khane mere bhi sanam-khane 
donon ke sanam khaki donon ke sanam faani"
118,allama-iqbal,"ishq se paida nava-e-zindagi men zer-o-bam 
ishq se miTTi ki tasviron men soz-e-dam-ba-dam 
aadmi ke reshe reshe men sama jaata hai ishq 
shakh-e-gul men jis tarah bad-e-sahar-gahi ka nam 
apne raziq ko na pahchane to muhtaj-e-muluk 
aur pahchane to hain tere gada daara o jam 
dil ki azadi shahanshahi shikam saman-e-maut 
faisla tera tire hathon men hai dil ya shikam 
ai musalman apne dil se puchh mulla se na puchh 
ho gaya allah ke bandon se kyuun khali haram"
119,allama-iqbal,"jab ishq sikhata hai adab-e-khud-agahi 
khulte hain ghulamon par asrar-e-shahanshahi 
'attar' ho 'rumi' ho 'razi' ho 'ghazali' ho 
kuchh haath nahin aata be-ah-e-sahar-gahi 
naumid na ho in se ai rahbar-e-farzana 
kam-kosh to hain lekin be-zauq nahin raahi 
ai ta.ir-e-lahauti us rizq se maut achchhi 
jis rizq se aati ho parvaz men kotahi 
daara o sikandar se vo mard-e-faqir aula 
ho jis ki faqiri men bu-e-asadul-lahai 
a.in-e-javan-mardan haq-goi o be-baki 
allah ke sheron ko aati nahin rubahi"
120,allama-iqbal,"kabhi ai haqiqat-e-muntazar nazar aa libas-e-majaz men 
ki hazaron sajde taDap rahe hain miri jabin-e-niyaz men 
tarab-ashna-e-kharosh ho to nava hai mahram-e-gosh ho 
vo sarod kya ki chhupa hua ho sukut-e-parda-e-saz men 
tu bacha bacha ke na rakh ise tira aa.ina hai vo aa.ina 
ki shikasta ho to aziz-tar hai nigah-e-a.ina-saz men 
dam-e-tauf kirmak-e-sham.a ne ye kaha ki vo asar-e-kuhan 
na tiri hikayat-e-soz men na miri hadis-e-gudaz men 
na kahin jahan men amaan mili jo amaan mili to kahan mili 
mire jurm-e-khana-kharab ko tire afv-e-banda-navaz men 
na vo ishq men rahin garmiyan na vo husn men rahin shokhiyan 
na vo ghaznavi men taDap rahi na vo kham hai zulf-e-ayaz main 
main jo sar-ba-sajda hua kabhi to zamin se aane lagi sada 
tira dil to hai sanam-ashna tujhe kya milega namaz men"
121,allama-iqbal,"khirad ke paas khabar ke siva kuchh aur nahin 
tira ilaaj nazar ke siva kuchh aur nahin 
har ik maqam se aage maqam hai tera 
hayat zauq-e-safar ke siva kuchh aur nahin 
giran-baha hai to hifz-e-khudi se hai varna 
guhar men ab-e-guhar ke siva kuchh aur nahin 
ragon men gardish-e-khun hai agar to kya hasil 
hayat soz-e-jigar ke siva kuchh aur nahin 
urus-e-lala munasib nahin hai mujh se hijab 
ki main nasim-e-sahar ke siva kuchh aur nahin 
jise kasad samajhte hain tajiran-e-farang 
vo shai mata-e-hunar ke siva kuchh aur nahin 
baDa karim hai 'iqbal'-e-be-nava lekin 
ata-e-shola sharar ke siva kuchh aur nahin"
122,allama-iqbal,"khird-mandon se kya puchhun ki meri ibtida kya hai 
ki main is fikr men rahta huun meri intiha kya hai 
khudi ko kar buland itna ki har taqdir se pahle 
khuda bande se khud puchhe bata teri raza kya hai 
maqam-e-guftugu kya hai agar main kimiya-gar huun 
yahi soz-e-nafas hai aur meri kimiya kya hai 
nazar aa.iin mujhe taqdir ki gahra.iyan is men 
na puchh ai ham-nashin mujh se vo chashm-e-surma-sa kya hai 
agar hota vo majzub-e-farangi is zamane men 
to 'iqbal' us ko samjhata maqam-e-kibriya kya hai 
nava-e-sub.h-gahi ne jigar khuun kar diya mera 
khudaya jis khata ki ye saza hai vo khata kya hai"
123,allama-iqbal,"khudi ho ilm se mohkam to ghairat-e-jibril 
agar ho ishq se mohkam to sur-e-israfil 
azab-e-danish-e-hazir se ba-khabar huun main 
ki main is aag men Daala gaya huun misl-e-khalil 
fareb-khurda-e-manzil hai karvan varna 
ziyada rahat-e-manzil se hai nashat-e-rahil 
nazar nahin to mire halqa-e-sukhan men na baiTh 
ki nukta-ha-e-khudi hain misal-e-tegh-e-asil 
mujhe vo dars-e-farng aaj yaad aate hain 
kahan huzur ki lazzat kahan hijab-e-dalil 
andheri shab hai juda apne qafile se hai tu 
tire liye hai mira shola-e-nava qindil 
gharib o saada o rangin hai dastan-e-haram 
nihayat is ki husain ibtida hai isma.il"
124,allama-iqbal,"khudi vo bahr hai jis ka koi kinara nahin 
tu aabju ise samjha agar to chara nahin 
tilism-e-gumbad-e-gardun ko toD sakte hain 
zujaj ki ye imarat hai sang-e-khara nahin 
khudi men Dubte hain phir ubhar bhi aate hain 
magar ye hausla-e-mard-e-hech-kara nahin 
tire maqam ko anjum-shanas kya jaane 
ki khak-e-zinda hai tu taba-e-sitara nahin 
yahin bahisht bhi hai huur o jibra.il bhi hai 
tiri nigah men abhi shokhi-e-nazara nahin 
mire junun ne zamane ko khuub pahchana 
vo pairahan mujhe bakhsha ki paara paara nahin 
ghazab hai ain-e-karam men bakhil hai fitrat 
ki lal-e-nab men atish to hai sharara nahin"
125,allama-iqbal,"ki haq se farishton ne 'iqbal' ki ghammazi 
gustakh hai karta hai fitrat ki hina-bandi 
khaki hai magar is ke andaz hain aflaki 
ruumi hai na shami hai kashi na samarqandi 
sikhla.i farishton ko aadam ki taDap us ne 
aadam ko sikhata hai adab-e-khudavandi"
126,allama-iqbal,"kushada dast-e-karam jab vo be-niyaz kare 
niyaz-mand na kyuun ajizi pe naaz kare 
biTha ke arsh pe rakkha hai tu ne ai vaa.iz 
khuda vo kya hai jo bandon se ehtiraz kare 
miri nigah men vo rind hi nahin saaqi 
jo hoshiyari o masti men imtiyaz kare 
mudam gosh-ba-dil rah ye saaz hai aisa 
jo ho shikasta to paida nava-e-raz kare 
koi ye puchhe ki vaa.iz ka kya bigaDta hai 
jo be-amal pe bhi rahmat vo be-niyaz kare 
sukhan men soz ilahi kahan se aata hai 
ye chiiz vo hai ki patthar ko bhi gudaz kare 
tam.iz-e-lala-o-gul se hai nala-e-bulbul 
jahan men va na koi chashm-e-imtiyaz kare 
ghurur-e-zohd ne sikhla diya hai vaa.iz ko 
ki bandagan-e-khuda par zaban daraz kare 
hava ho aisi ki hindostan se ai 'iqbal' 
uDa ke mujh ko ghubar-e-rah-e-hijaz kare"
127,allama-iqbal,"la phir ik baar vahi baada o jaam ai saaqi 
haath aa jaa.e mujhe mera maqam ai saaqi 
tiin sau saal se hain hind ke mai-khane band 
ab munasib hai tira faiz ho aam ai saaqi 
meri mina-e-ghazal men thi zara si baaqi 
shekh kahta hai ki hai ye bhi haram ai saaqi 
sher mardon se hua besha-e-tehqiq tahi 
rah ga.e suufi o mulla ke ghulam ai saaqi 
ishq ki tegh-e-jigar-dar uDa li kis ne 
ilm ke haath men khali hai niyam ai saaqi 
siina raushan ho to hai soz-e-sukhan ain-e-hayat 
ho na raushan to sukhan marg-e-davam ai saaqi 
tu miri raat ko mahtab se mahrum na rakh 
tire paimane men hai mah-e-tamam ai saaqi"
128,allama-iqbal,"majnun ne shahr chhoDa to sahra bhi chhoD de 
nazzare ki havas ho to laila bhi chhoD de 
vaa.iz kamal-e-tark se milti hai yaan murad 
duniya jo chhoD di hai to uqba bhi chhoD de 
taqlid ki ravish se to behtar hai khud-kushi 
rasta bhi DhunD khizr ka sauda bhi chhoD de 
manind-e-khama teri zaban par hai harf-e-ghair 
begana shai pe nazish-e-beja bhi chhoD de 
lutf-e-kalam kya jo na ho dil men dard-e-ishq 
bismil nahin hai tu to taDapna bhi chhoD de 
shabnam ki tarah phulon pe ro aur chaman se chal 
is baagh men qayam ka sauda bhi chhoD de 
hai ashiqi men rasm alag sab se baiThna 
but-khana bhi haram bhi kalisa bhi chhoD de 
sauda-gari nahin ye ibadat khuda ki hai 
ai be-khabar jaza ki tamanna bhi chhoD de 
achchha hai dil ke saath rahe pasban-e-aql 
lekin kabhi kabhi ise tanha bhi chhoD de 
jiina vo kya jo ho nafas-e-ghair par madar 
shohrat ki zindagi ka bharosa bhi chhoD de 
shokhi si hai saval-e-mukarrar men ai kalim 
shart-e-raza ye hai ki taqaza bhi chhoD de 
vaa.iz subut laa.e jo mai ke javaz men 
'iqbal' ko ye zid hai ki piina bhi chhoD de"
129,allama-iqbal,"mata-e-be-baha hai dard-o-soz-e-arzumandi 
maqam-e-bandagi de kar na luun shan-e-khudavandi 
tire azad bandon ki na ye duniya na vo duniya 
yahan marne ki pabandi vahan jiine ki pabandi 
hijab iksir hai avara-e-ku-e-mohabbat ko 
miri atish ko bhaDkati hai teri der-paivandi 
guzar-auqat kar leta hai ye koh o bayaban men 
ki shahin ke liye zillat hai kar-e-ashiyan-bandi 
ye faizan-e-nazar tha ya ki maktab ki karamat thi 
sikha.e kis ne isma.il ko adab-e-farzandi 
ziyarat-gah-e-ahl-e-azm-o-himmat hai lahad meri 
ki khak-e-rah ko main ne bataya raz-e-alvandi 
miri mashshatgi ki kya zarurat husn-e-ma.ani ko 
ki fitrat khud-ba-khud karti hai laale ki hina-bandi"
130,allama-iqbal,"meri nava-e-shauq se shor harim-e-zat men 
ghulghula-ha-e-al-aman but-kada-e-sifat men 
huur o farishta hain asiir mere takhaiyyulat men 
meri nigah se khalal teri tajalliyat men 
garche hai meri justuju dair o haram ki naqsha-band 
meri fughan se rustakhez ka.aba o somnat men 
gaah miri nigah-e-tez chiir ga.i dil-e-vajud 
gaah ulajh ke rah ga.i mere tavahhumat men 
tu ne ye kya ghazab kiya mujh ko bhi faash kar diya 
main hi to ek raaz tha sina-e-ka.enat men"
131,allama-iqbal,"musalman ke lahu men hai saliqa dil-navazi ka 
muravvat husn-e-alam-gir hai mardan-e-ghazi ka 
shikayat hai mujhe ya rab khudavandan-e-maktab se 
sabaq shahin bachchon ko de rahe hain khak-bazi ka 
bahut muddat ke nakhchiron ka andaz-e-nigah badla 
ki main ne faash kar Daala tariqa shah-bazi ka 
qalandar juz do harf-e-la-ilah kuchh bhi nahin rakhta 
faqih-e-shahr qarun hai lughat-ha-e-hijazi ka 
hadis-e-bada-o-mina-o-jam aati nahin mujh ko 
na kar khara-shigafon se taqaza shisha-sazi ka 
kahan se tu ne ai 'iqbal' sikhi hai ye darveshi 
ki charcha padshahon men hai teri be-niyazi ka"
132,allama-iqbal,"na aate hamen is men takrar kya thi 
magar va.ada karte hue aar kya thi 
tumhare payami ne sab raaz khola 
khata is men bande ki sarkar kya thi 
bhari bazm men apne ashiq ko taaDa 
tiri aankh masti men hushyar kya thi 
ta.ammul to tha un ko aane men qasid 
magar ye bata tarz-e-inkar kya thi 
khinche khud-bakhud janib-e-tur muusa 
kashish teri ai shauq-e-didar kya thi 
kahin zikr rahta hai 'iqbal' tera 
fusun tha koi teri guftar kya thi"
133,allama-iqbal,"na takht-o-taj men ne lashkar-o-sipah men hai 
jo baat mard-e-qalandar ki bargah men hai 
sanam-kada hai jahan aur mard-e-haq hai khalil 
ye nukta vo hai ki poshida la-ilah men hai 
vahi jahan hai tira jis ko tu kare paida 
ye sang-o-khisht nahin jo tiri nigah men hai 
mah o sitara se aage maqam hai jis ka 
vo musht-e-khak abhi avargan-e-rah men hai 
khabar mili hai khudayan-e-bahr-o-bar se mujhe 
farang rahguzar-e-sail-e-be-panah men hai 
talash us ki fazaon men kar nasib apna 
jahan-e-taza miri ah-e-sub.h-gah men hai 
mire kadu ko ghanimat samajh ki bada-e-nab 
na madrase men hai baaqi na khanqah men hai"
134,allama-iqbal,"na tu zamin ke liye hai na asman ke liye 
jahan hai tere liye tu nahin jahan ke liye 
ye aql o dil hain sharar shola-e-mohabbat ke 
vo khar-o-khas ke liye hai ye nistan ke liye 
maqam-e-parvarish-e-ah-o-lala hai ye chaman 
na sair-e-gul ke liye hai na ashiyan ke liye 
rahega raavi o niil o furat men kab tak 
tira safina ki hai bahr-e-be-karan ke liye 
nishan-e-rah dikhate the jo sitaron ko 
taras ga.e hain kisi mard-e-rah-dan ke liye 
nigah buland sukhan dil-navaz jaan pur-soz 
yahi hai rakht-e-safar mir-e-karvan ke liye 
zara si baat thi andesha-e-ajam ne use 
baDha diya hai faqat zeb-e-dastan ke liye 
mire gulu men hai ik naghma jibra.il-ashob 
sambhal kar jise rakkha hai la-makan ke liye"
135,allama-iqbal,"naala hai bulbul-e-shorida tira khaam abhi 
apne siine men ise aur zara thaam abhi 
pukhta hoti hai agar maslahat-andesh ho aql 
ishq ho maslahat-andesh to hai khaam abhi 
be-khatar kuud paDa atish-e-namrud men ishq 
aql hai mahv-e-tamasha-e-lab-e-bam abhi 
ishq farmuda-e-qasid se subuk-gam-e-amal 
aql samjhi hi nahin ma.ani-e-paigham abhi 
sheva-e-ishq hai azadi o dahr-ashobi 
tu hai zunnari-e-but-khana-e-ayyam abhi 
uzr-e-parhez pe kahta hai bigaD kar saaqi 
hai tire dil men vahi kavish-e-anjam abhi 
sa.i-e-paiham hai tarazu-e-kam-o-kaif-e-hayat 
teri mizan hai shumar-e-sahar-o-sham abhi 
abr-e-naisan ye tunuk-bakhshi-e-shabnam kab tak 
mere kohsar ke laale hain tahi-jam abhi 
bada-gardan-e-ajam vo arabi meri sharab 
mire saghar se jhijakte hain mai-asham abhi 
khabar 'iqbal' ki laa.i hai gulistan se nasim 
nau-giraftar phaDakta hai tah-e-dam abhi"
136,allama-iqbal,"nigah-e-faqr men shan-e-sikandari kya hai 
khiraj ki jo gada ho vo qaisari kya hai 
buton se tujh ko umiden khuda se naumidi 
mujhe bata to sahi aur kafiri kya hai 
falak ne un ko ata ki hai khvajgi ki jinhen 
khabar nahin ravish-e-banda-parvari kya hai 
faqat nigah se hota hai faisla dil ka 
na ho nigah men shokhi to dilbari kya hai 
isi khata se itab-e-muluk hai mujh par 
ki janta huun ma.al-e-sikandari kya hai 
kise nahin hai tamanna-e-sarvari lekin 
khudi ki maut ho jis men vo sarvari kya hai 
khush aa ga.i hai jahan ko qalandari meri 
vagarna sher mira kya hai sha.iri kya hai"
137,allama-iqbal,"pareshan ho ke meri khaak akhir dil na ban jaa.e 
jo mushkil ab hai ya rab phir vahi mushkil na ban jaa.e 
na kar den mujh ko majbur-e-nava firdaus men huren 
mira soz-e-darun phir garmi-e-mahfil na ban jaa.e 
kabhi chhoDi hui manzil bhi yaad aati hai raahi ko 
khaTak si hai jo siine men gham-e-manzil na ban jaa.e 
banaya ishq ne dariya-e-na-paida-karan mujh ko 
ye meri khud-nigah-dari mira sahil na ban jaa.e 
kahin is alam-e-be-rang-o-bu men bhi talab meri 
vahi afsana-e-dumbala-e-mahmil na ban jaa.e 
uruj-e-adam-e-khaki se anjum sahme jaate hain 
ki ye TuuTa hua taara mah-e-kamil na ban jaa.e"
138,allama-iqbal,"phir charagh-e-lala se raushan hue koh o daman 
mujh ko phir naghmon pe uksane laga murgh-e-chaman 
phuul hain sahra men ya pariyan qatar andar qatar 
uude uude niile niile piile piile pairahan 
barg-e-gul par rakh ga.i shabnam ka moti bad-e-sub.h 
aur chamkati hai us moti ko suraj ki kiran 
husn-e-be-parva ko apni be-naqabi ke liye 
hon agar shahron se ban pyare to shahr achchhe ki ban 
apne man men Duub kar pa ja suragh-e-zindagi 
tu agar mera nahin banta na ban apna to ban 
man ki duniya man ki duniya soz o masti jazb o shauq 
tan ki duniya tan ki duniya suud o sauda makr o fan 
man ki daulat haath aati hai to phir jaati nahin 
tan ki daulat chhanv hai aata hai dhan jaata hai dhan 
man ki duniya men na paaya main ne afrangi ka raaj 
man ki duniya men na dekhe main ne shaikh o barhaman 
paani paani kar ga.i mujko qalandar ki ye baat 
tu jhuka jab ghair ke aage na man tera na tan"
139,allama-iqbal,"sakhtiyan karta huun dil par ghair se ghafil huun main 
haa.e kya achchhi kahi zalim huun main jahil huun main 
main jabhi tak tha ki teri jalva-paira.i na thi 
jo numud-e-haq se miT jaata hai vo batil huun main 
ilm ke dariya se nikle ghota-zan gauhar-ba-dast 
vaa.e mahrumi khazaf chain lab sahil huun main 
hai miri zillat hi kuchh meri sharafat ki dalil 
jis ki ghaflat ko malak rote hain vo ghafil huun main 
bazm-e-hasti apni ara.ish pe tu nazan na ho 
tu to ik tasvir hai mahfil ki aur mahfil huun main 
DhunDhta phirta huun main 'iqbal' apne-ap ko 
aap hi goya musafir aap hi manzil huun main"
140,allama-iqbal,"sama sakta nahin pahna-e-fitrat men mira sauda 
ghalat tha ai junun shayad tira andaza-e-sahra 
khudi se is tilism-e-rang-o-bu ko toD sakte hain 
yahi tauhid thi jis ko na tu samjha na main samjha 
nigah paida kar ai ghafil tajalli ain-e-fitrat hai 
ki apni mauj se begana rah sakta nahin dariya 
raqabat ilm o irfan men ghalat-bini hai mimbar ki 
ki vo hallaj ki suuli ko samjha hai raqib apna 
khuda ke paak bandon ko hukumat men ghulami men 
zirah koi agar mahfuz rakhti hai to istighna 
na kar taqlid ai jibril mere jazb-o-masti ki 
tan-asan arshiyon ko zikr o tasbih o tavaf aula 
bahut dekhe hain main ne mashriq o maghrib ke mai-khane 
yahan saaqi nahin paida vahan be-zauq hai sahba 
na iran men rahe baaqi na turan men rahe baaqi 
vo bande faqr tha jin ka halak-e-qaisar-o-kisra 
yahi shaikh-e-haram hai jo chura kar bech khata hai 
galim-e-buzar o dalq-e-uves o chadar-e-zahra 
huzur-e-haq men israfil ne meri shikayat ki 
ye banda vaqt se pahle qayamat kar na de barpa 
nida aa.i ki ashob-e-qayamat se ye kya kam hai 
' girafta chiniyan ehram o makki khufta dar bat.ha 
labalab shisha-e-tahzib-e-hazir hai mai-e-la se 
magar saaqi ke hathon men nahin paimana-e-illa 
daba rakkha hai is ko zakhma-var ki tez-dasti ne 
bahut niche suron men hai abhi europe ka vavaila 
isi dariya se uThti hai vo mauj-e-tund-jaulan bhi 
nahangon ke nasheman jis se hote hain tah-o-bala 
ghulami kya hai zauq-e-husn-o-zeba.i se mahrumi 
jise zeba kahen azad bande hai vahi zeba 
bharosa kar nahin sakte ghulamon ki basirat par 
ki duniya men faqat mardan-e-hur ki aankh hai biina 
vahi hai sahib-e-imroz jis ne apni himmat se 
zamane ke samundar se nikala gauhar-e-farda 
farangi shishagar ke fan se patthar ho ga.e paani 
miri iksir ne shishe ko bakhshi sakhti-e-khara 
rahe hain aur hain fir.aun meri ghaat men ab tak 
magar kya gham ki meri astin men hai yad-e-baiza 
vo chingari khas-o-khashak se kis tarah dab jaa.e 
jise haq ne kiya ho nistan ke vaste paida 
mohabbat kheshtan biini mohabbat kheshtan daari 
mohabbat astan-e-qaisar-o-kisra se be-parva 
ajab kya gar mah o parvin mire nakhchir ho jaa.en 
ki bar fitrak-e-sahib daulat-e-bastam sar-e-khud ra 
vo dana-e-subul khatmur-rusul maula-e-kul jis ne 
ghubar-e-rah ko bakhsha farogh-e-vadi-e-sina 
nigah-e-ishq o masti men vahi avval vahi akhir 
vahi qur.an vahi furqan vahi yasin vahi taaha 
'sana.i' ke adab se main ne ghavvasi na ki varna 
abhi is bahr men baaqi hain lakhon lulu-e-lala"
141,allama-iqbal,"sitaron se aage jahan aur bhi hain 
abhi ishq ke imtihan aur bhi hain 
tahi zindagi se nahin ye faza.en 
yahan saikDon karvan aur bhi hain 
qana.at na kar alam-e-rang-o-bu par 
chaman aur bhi ashiyan aur bhi hain 
agar kho gaya ik nasheman to kya gham 
maqamat-e-ah-o-fughan aur bhi hain 
tu shahin hai parvaz hai kaam tera 
tire samne asman aur bhi hain 
isi roz o shab men ulajh kar na rah ja 
ki tere zaman o makan aur bhi hain 
ga.e din ki tanha tha main anjuman men 
yahan ab mire raz-dan aur bhi hain"
142,allama-iqbal,"tire ishq ki intiha chahta huun 
miri sadgi dekh kya chahta huun 
sitam ho ki ho vada-e-be-hijabi 
koi baat sabr-azma chahta huun 
ye jannat mubarak rahe zahidon ko 
ki main aap ka samna chahta huun 
zara sa to dil huun magar shokh itna 
vahi lan-tarani suna chahta huun 
koi dam ka mehman huun ai ahl-e-mahfil 
charagh-e-sahar huun bujha chahta huun 
bhari bazm men raaz ki baat kah di 
baDa be-adab huun saza chahta huun"
143,allama-iqbal,"tujhe yaad kya nahin hai mire dil ka vo zamana 
vo adab-gah-e-mohabbat vo nigah ka taziyana 
ye butan-e-asr-e-hazir ki bane hain madrase men 
na ada-e-kafirana na tarash-e-azrana 
nahin is khuli faza men koi gosha-e-faraghat 
ye jahan ajab jahan hai na qafas na ashiyana 
rag-e-tak muntazir hai tiri barish-e-karam ki 
ki ajam ke mai-kadon men na rahi mai-e-mughana 
mire ham-safir ise bhi asar-e-bahar samjhe 
unhen kya khabar ki kya hai ye nava-e-ashiqana 
mire khaak o khuun se tu ne ye jahan kiya hai paida 
sila-e-shahid kya hai tab-o-tab-e-javedana 
tiri banda-parvari se mire din guzar rahe hain 
na gila hai doston ka na shikayat-e-zamana"
144,allama-iqbal,"tu abhi rahguzar men hai qaid-e-maqam se guzar 
misr o hijaz se guzar paras o shaam se guzar 
jis ka amal hai be-gharaz us ki jaza kuchh aur hai 
huur o khiyam se guzar bada-o-jam se guzar 
garche hai dil-kusha bahut husn-e-farang ki bahar 
ta.erak-e-buland-bam dana-o-dam se guzar 
koh-shigaf teri zarb tujh se kushad-e-sharq-o-gharb 
tegh-e-hilal ki tarah aish-e-niyam se guzar 
tera imaam be-huzur teri namaz be-surur 
aisi namaz se guzar aise imaam se guzar"
145,allama-iqbal,"vahi meri kam-nasibi vahi teri be-niyazi 
mire kaam kuchh na aaya ye kamal-e-nai-navazi 
main kahan huun tu kahan hai ye makan ki la-makan hai 
ye jahan mira jahan hai ki tiri karishma-sazi 
isi kashmakash men guzrin miri zindagi ki raten 
kabhi soz-o-saz-e-'rumi' kabhi pech-o-tab-e-'razi' 
vo fareb-khurda shahin ki pala ho kargason men 
use kya khabar ki kya hai rah-o-rasm-e-shahbazi 
na zaban koi ghazal ki na zaban se ba-khabar main 
koi dil-kusha sada ho ajami ho ya ki taazi 
nahin faqr o saltanat men koi imtiyaz aisa 
ye sipah ki tegh-bazi vo nigah ki tegh-bazi 
koi karvan se TuuTa koi bad-guman haram se 
ki amir-e-karvan men nahin khu-e-dil-navazi"
146,allama-iqbal,"vo harf-e-raz ki mujh ko sikha gaya hai junun 
khuda mujhe nafas-e-jabra.il de to kahun 
sitara kya miri taqdir ki khabar dega 
vo khud farakhi-e-aflak men hai khvar o zubun 
hayat kya hai khayal o nazar ki majzubi 
khudi ki maut hai andesha-ha-e-guna-gun 
ajab maza hai mujhe lazzat-e-khudi de kar 
vo chahte hain ki main apne aap men na rahun 
zamir-e-pak o nigah-e-buland o masti-e-shauq 
na mal-o-daulat-e-qarun na fikr-e-aflatun 
sabaq mila hai ye meraj-e-mustafa se mujhe 
ki alam-e-bashariyat ki zad men hai gardun 
ye ka.enat abhi na-tamam hai shayad 
ki aa rahi hai damadam sada-e-kun-fayakun 
ilaaj atish-e-'rumi' ke soz men hai tira 
tiri khirad pe hai ghalib firangiyon ka fusun 
usi ke faiz se meri nigah hai raushan 
usi ke faiz se mere subu men hai jehun"
147,allama-iqbal,"ya rab ye jahan-e-guzaran khuub hai lekin 
kyuun khvar hain mardan-e-safa-kesh o hunar-mand 
go is ki khuda.i men mahajan ka bhi hai haath 
duniya to samajhti hai farangi ko khudavand 
tu barg-e-gaya hai na vahi ahl-e-khirad ra 
o kisht-e-gul-o-lala ba-bakhshad ba-khare chand 
hazir hain kalisa men kabab o mai-e-gulgun 
masjid men dhara kya hai ba-juz mauiza o pand 
ahkam tire haq hain magar apne mufassir 
tavil se qur.an ko bana sakte hain pazand 
firdaus jo tera hai kisi ne nahin dekha 
afrang ka har qarya hai firdaus ki manind 
muddat se hai avara-e-aflak mira fikr 
kar de ise ab chand ke gharon men nazar-band 
fitrat ne mujhe bakhshe hain jauhar malakuti 
khaki huun magar khaak se rakhta nahin paivand 
darvesh-e-khuda-mast na sharqi hai na gharbi 
ghar mera na dilli na safahan na samarqand 
kahta huun vahi baat samajhta huun jise haq 
ne abla-e-masjid huun na tahzib ka farzand 
apne bhi khafa mujh se hain begane bhi na-khush 
main zahr-e-halahal ko kabhi kah na saka qand 
mushkil hai ik banda-e-haq-bin-o-haq-andesh 
khashak ke tode ko kahe koh-e-damavand 
huun atish-e-namrud ke sho.alon men bhi khamosh 
main banda-e-momin huun nahin dana-e-aspand 
pur-soz nazar-baz o niko-bin o kam aarzu 
azad o giraftar o tahi kiisa o khursand 
har haal men mera dil-e-be-qaid hai khurram 
kya chhinega ghunche se koi zauq-e-shakar-khand 
chup rah na saka hazrat-e-yazdan men bhi 'iqbal' 
karta koi is banda-e-gustakh ka munh band"
148,allama-iqbal,"ye payam de ga.i hai mujhe bad-e-sub.h-gahi 
ki khudi ke arifon ka hai maqam padshahi 
tiri zindagi isi se tiri aabru isi se 
jo rahi khudi to shahi na rahi to ru-siyahi 
na diya nishan-e-manzil mujhe ai hakim tu ne 
mujhe kya gila ho tujh se tu na rah-nashin na raahi 
mire halqa-e-sukhan men abhi zer-e-tarbiyat hain 
vo gada ki jante hain rah-o-rasm-e-kaj-kulahi 
ye muamle hain nazuk jo tiri raza ho tu kar 
ki mujhe to khush na aaya ye tariq-e-khanqahi 
tu huma ka hai shikari abhi ibtida hai teri 
nahin maslahat se khali ye jahan-e-murgh-o-mahi 
tu arab ho ya ajam ho tira la ilaah illa 
lughat-e-gharib jab tak tira dil na de gavahi"
149,allama-iqbal,"zahir ki aankh se na tamasha kare koi 
ho dekhna to dida-e-dil va kare koi"
150,allama-iqbal,"zamana aaya hai be-hijabi ka aam didar-e-yar hoga 
sukut tha parda-dar jis ka vo raaz ab ashkar hoga 
guzar gaya ab vo daur saaqi ki chhup ke piite the piine vaale 
banega saara jahan mai-khana har koi bada-khvar hoga 
kabhi jo avara-e-junun the vo bastiyon men aa basenge 
barahna-pa.i vahi rahegi magar naya khar-zar hoga 
suna diya gosh muntazir ko hijaz ki khamushi ne akhir 
jo ahd sahra.iyon se bandha gaya tha par ustuvar hoga 
nikal ke sahra se jis ne ruuma ki saltanat ko ulaT diya tha 
suna hai ye qudsiyon se main ne vo sher phir hoshiyar hoga 
kiya mira tazkira jo saaqi ne bada-khvaron ki anjuman men 
to piir mai-khana sun ke kahne laga ki munh phaT hai khaar hoga 
dayar maghrib ke rahne vaalo khuda ki basti dukan nahin hai 
khara hai jise tum samajh rahe ho vo ab zar kam-ayar hoga 
tumhari tahzib apne khanjar se aap hi khud-kushi karegi 
jo shakh-e-nazuk pe ashiyana banega na-pa.edar hoga 
safina-e-barg-e-gul bana lega qafila mor-e-na-tavan ka 
hazar maujon ki ho kashakash magar ye dariya se paar hoga 
chaman men laala dikhata phirta hai daagh apna kali kali ko 
ye janta hai ki is dikhave se dil jalon men shumar hoga 
jo ek tha ai nigah tu ne hazar kar ke hamen dikhaya 
yahi agar kaifiyat hai teri to phir kise e'tibar hoga 
kaha jo qamri se main ne ik din yahan ke azad pagal hain 
to ghunche kahne lage hamare chaman ka ye razdar hoga 
khuda ke ashiq to hain hazaron banon men phirte hain maare maare 
main us ka banda banunga jis ko khuda ke bandon se pyaar hoga 
ye rasm barham fana hai ai dil gunah hai jumbish nazar bhi 
rahegi kya aabru hamari jo tu yahan be-qarar hoga 
main zulmat-e-shab men le ke niklunga apne darmanda karvan ko 
shah nishan hogi aah meri nafas mira sho.ala baar hoga 
nahin hai ghair az numud kuchh bhi jo mudda.a teri zindagi ka 
tu ik nafas men jahan se miTna tujhe misal sharar hoga 
na puchh iqbal ka Thikana abhi vahi kaifiyat hai us ki 
kahin sar-e-rah-guzar baiTha sitam-kash intizar hoga"
151,altaf-hussain-hali,"aage baDhe na qissa-e-ishq-e-butan se ham 
sab kuchh kaha magar na khule razdan se ham 
ab bhagte hain saya-e-ishq-e-butan se ham 
kuchh dil se hain Dare hue kuchh asman se ham 
hanste hain us ke girya-e-be-ikhtiyar par 
bhule hain baat kah ke koi razdan se ham 
ab shauq se bigaD ke hi baten kiya karo 
kuchh pa ga.e hain aap ke tarz-e-bayan se ham 
jannat men to nahin agar ye zakhm-e-tegh-e-ishq 
badlenge tujh ko zindagi-e-javedan se ham"
152,altaf-hussain-hali,"ab vo agla sa iltifat nahin 
jis pe bhule the ham vo baat nahin 
mujh ko tum se e'timad-e-vafa 
tum ko mujh se par iltifat nahin 
ranj kya kya hain ek jaan ke saath 
zindagi maut hai hayat nahin 
yunhi guzre to sahl hai lekin 
fursat-e-gham ko bhi sabat nahin 
koi dil-soz ho to kiije bayan 
sarsari dil ki vardat nahin 
zarra zarra hai maz.har-e-khurshid 
jaag ai aankh din hai raat nahin 
qais ho kohkan ho ya 'hali' 
ashiqi kuchh kisi ki zaat nahin"
153,altaf-hussain-hali,"baat kuchh ham se ban na aa.i aaj 
bol kar ham ne munh ki khaa.i aaj 
chup par apni bharam the kya kya kuchh 
baat bigDi bani bana.i aaj 
shikva karne ki khu na thi apni 
par tabi.at hi kuchh bhar aa.i aaj 
bazm saaqi ne di ulaT saari 
khuub bhar bhar ke khum lunDha.i aaj 
ma.asiyat par hai der se ya rab 
nafs aur shara men laDa.i aaj 
ghalib aata hai nafs-e-dun ya shar.a 
dekhni hai tiri khuda.i aaj 
chor hai dil men kuchh na kuchh yaaro 
niind phir raat bhar na aa.i aaj 
zad se ulfat ki bach ke chalna tha 
muft 'hali' ne choT khaa.i aaj"
154,altaf-hussain-hali,"buri aur bhali sab guzar ja.egi 
ye kashti yunhi paar utar ja.egi 
milega na gulchin ko gul ka pata 
har ik pankhuDi yuun bikhar ja.egi 
rahenge na mallah ye din sada 
koi din men ganga utar ja.egi 
idhar ek ham aur zamana udhar 
ye baazi to so bisve har ja.egi 
banavaT ki shekhi nahin rahti shaikh 
ye izzat to ja.egi par ja.egi 
na puuri hui hain umiden na hon 
yunhi umr saari guzar ja.egi 
sunenge na 'hali' ki kab tak sada 
yahi ek din kaam kar ja.egi"
155,altaf-hussain-hali,"dhuum thi apni parsa.i ki 
ki bhi aur kis se ashna.i ki 
kyuun baDhate ho ikhtilat bahut 
ham ko taqat nahin juda.i ki 
munh kahan tak chhupaoge ham se 
tum ko aadat hai khud-numa.i ki 
laag men hain lagao ki baten 
sulh men chheD hai laDa.i ki 
milte ghairon se ho milo lekin 
ham se baten karo safa.i ki 
dil raha pa-e-band-e-ulfat-e-dam 
thi abas aarzu riha.i ki 
dil bhi pahlu men ho to yaan kis se 
rakhiye ummid dilruba.i ki 
shahr o dariya se baagh o sahra se 
bu nahin aati ashna.i ki 
na mila koi gharat-e-iman 
rah ga.i sharm parsa.i ki 
bakht-e-ham-dastani-e-shaida 
tu ne akhir ko na-rasa.i ki 
sohbat-e-gah-gahi-e-rashki 
tu ne bhi ham se bevafa.i ki 
maut ki tarah jis se Darte the 
saa.at aa pahunchi us juda.i ki 
zinda phirne ki hai havas 'hali' 
intiha hai ye be-haya.i ki"
156,altaf-hussain-hali,"dil ko dard-ashna kiya tu ne 
dard-e-dil ko dava kiya tu ne 
tab-e-insan ko di sirisht-e-vafa 
khaak ko kimiya kiya tu ne 
vasl-e-janan muhal Thahraya 
qatl-e-ashiq rava kiya tu ne 
tha na juz gham bisat-e-ashiq men 
gham ko rahat-faza kiya tu ne 
jaan thi ik vabal furqat men 
shauq ko jan-guza kiya tu ne 
thi mohabbat men nang minnat-e-ghair 
jazb-e-dil ko rasa kiya tu ne 
raah zahid ko jab kahin na mili 
dar-e-mai-khana va kiya tu ne 
qat.a hone hi jab laga paivand 
ghair ko ashna kiya tu ne 
thi jahan karvan ko deni raah 
ishq ko rahnuma kiya tu ne 
naav bhar kar jahan Duboni thi 
aql ko nakhuda kiya tu ne 
baDh ga.i jab pidar ko mehr-e-pisar 
us ko us se juda kiya tu ne 
jab hua mulk o maal rahzan-e-hosh 
badshah ko gada kiya tu ne 
jab mili kam-e-jan ko lazzat-e-dard 
dard ko be-dava kiya tu ne 
jab diya rah-rau ko zauq-e-talab 
sa.i ko na-rasa kiya tu ne 
parda-e-chashm the hijab bahut 
husn ko khud-numa kiya tu ne 
ishq ko tab-e-intizar na thi 
ghurfa ik dil men va kiya tu ne 
haram abad aur dair kharab 
jo kiya sab baja kiya tu ne 
sakht afsurda tab.a thi ahbab 
ham ko jaadu nava kiya tu ne 
phir jo dekha to kuchh na tha ya rab 
kaun puchhe ki kya kiya tu ne 
'hali' uTTha hila ke mahfil ko 
akhir apna kaha kiya tu ne"
157,altaf-hussain-hali,"dil se khayal-e-dost bhulaya na ja.ega 
siine men daagh hai ki miTaya na ja.ega 
tum ko hazar sharm sahi mujh ko laakh zabt 
ulfat vo raaz hai ki chhupaya na ja.ega 
ai dil raza-e-ghair hai shart-e-raza-e-dost 
zinhar bar-e-ishq uThaya na ja.ega 
dekhi hain aisi un ki bahut mehrbaniyan 
ab ham se munh men maut ke jaaya na ja.ega 
mai tund o zarf-e-hausla-e-ahl-e-bazm tang 
saaqi se jaam bhar ke pilaya na ja.ega 
raazi hain ham ki dost se ho dushmani magar 
dushman ko ham se dost banaya na ja.ega 
kyuun chheDte ho zikr na milne ka raat ke 
puchhenge ham sabab to bataya na ja.ega 
bigDen na baat baat pe kyuun jante hain vo 
ham vo nahin ki ham ko manaya na ja.ega 
milna hai aap se to nahin hasr ghair par 
kis kis se ikhtilat baDhaya na ja.ega 
maqsud apna kuchh na khula lekin is qadar 
ya.ani vo DhunDte hain jo paaya na ja.ega 
jhagDon men ahl-e-din ke na 'hali' paDen bas aap 
qissa huzur se ye chukaya na ja.ega"
158,altaf-hussain-hali,"gham-e-furqat hi men marna ho to dushvar nahin 
shadi-e-vasl bhi ashiq ko saza-var nahin 
khub-rui ke liye zishti-e-khu bhi hai zarur 
sach to ye hai ki koi tujh sa tarah-dar nahin 
qaul dene men ta.ammul na qasam se inkar 
ham ko sachcha nazar aata koi iqrar nahin 
kal kharabat men ik goshe se aati thi sada 
dil men sab kuchh hai magar rukhsat-e-guftar nahin 
haq hua kis se ada us ki vafadari ka 
jis ke nazdik jafa ba.is-e-azar nahin 
dekhte hain ki pahunchti hai vahan kaun si raah 
ka.aba o dair se kuchh ham ko sarokar nahin 
honge qaa.il vo abhi matla-e-sani sun kar 
jo tajalli men ye kahte hain ki takrar nahin"
159,altaf-hussain-hali,"ghar hai vahshat-khez aur basti ujaaD 
ho ga.i ek ik ghaDi tujh bin pahaD 
aaj tak qasr-e-amal hai na-tamam 
bandh chuki hai bar-ha khul khul ke paaD 
hai pahunchna apna choTi tak muhal 
ai talab nikla bahut uncha pahaD 
khelna aata hai ham ko bhi shikar 
par nahin zahid koi TaTTi ki aaD 
dil nahin raushan to hain kis kaam ke 
sau shabistan men agar raushan hain jhaaD 
iid aur nauroz hai sab dil ke saath 
dil nahin hazir to duniya hai ujaaD 
khet raste par hai aur rah-rau savar 
kisht hai sarsabz aur nichi hai baaD 
baat vaa.iz ki koi pakDi ga.i 
in dinon kam-tar hai kuchh ham par lataD 
tum ne 'hali' khol kar nahaq zaban 
kar liya saari khuda.i se bigaD"
160,altaf-hussain-hali,"go javani men thi kaj-ra.i bahut 
par javani ham ko yaad aa.i bahut 
zer-e-burqa.a tu ne kya dikhla diya 
jam.a hain har su tamasha.i bahut 
haT pe is ki aur pis jaate hain dil 
raas hai kuchh us ko khud-ra.i bahut 
sarv ya gul aankh men jachte nahin 
dil pe hai naqsh us ki rana.i bahut 
chuur tha zakhmon men aur kahta tha dil 
rahat is taklif men paa.i bahut 
aa rahi hai chah-e-yusuf se sada 
dost yaan thoDe hain aur bhaa.i bahut 
vasl ke ho ho ke saman rah ga.e 
menh na barsa aur ghaTa chha.i bahut 
jan-nisari par vo bol uTThe miri 
hain fida.i kam tamasha.i bahut 
ham ne har adna ko aala kar diya 
khaksari apni kaam aa.i bahut 
kar diya chup vaqi.at-e-dahr ne 
thi kabhi ham men bhi goya.i bahut 
ghaT ga.iin khud talkhiyan ayyam ki 
ya ga.i kuchh baDh shakeba.i bahut 
ham na kahte the ki 'hali' chup raho 
rast-goi men hai rusva.i bahut"
161,altaf-hussain-hali,"hai justuju ki khuub se hai khub-tar kahan 
ab Thaharti hai dekhiye ja kar nazar kahan 
hain daur-e-jam-e-avval-e-shab men khudi se duur 
hoti hai aaj dekhiye ham ko sahar kahan 
ya rab is ikhtilat ka anjam ho ba-khair 
tha us ko ham se rabt magar is qadar kahan 
ik umr chahiye ki gavara ho nish-e-ishq 
rakkhi hai aaj lazzat-e-zakhm-e-jigar kahan 
bas ho chuka bayan kasal-o-ranj-e-rah ka 
khat ka mire javab hai ai nama-bar kahan 
kaun o makan se hai dil-e-vahshi kanara-gir 
is khanuman-kharab ne DhunDa hai ghar kahan 
ham jis pe mar rahe hain vo hai baat hi kuchh aur 
aalam men tujh se laakh sahi tu magar kahan 
hoti nahin qubul dua tark-e-ishq ki 
dil chahta na ho to zaban men asar kahan 
'hali' nashat-e-naghma-o-mai DhunDhte ho ab 
aa.e ho vaqt-e-sub.h rahe raat bhar kahan"
162,altaf-hussain-hali,"hai ye takiya tiri ataon par 
vahi israr hai khataon par 
rahen na-ashna zamane se 
haq hai tera ye ashnaon par 
rahravo ba-khabar raho ki guman 
rahzani ka hai rahnumaon par 
hai vo der ashna to aib hai kya 
marte hain ham inhin adaon par 
us ke kuche men hain vo be-par o baal 
uDte phirte hain jo havaon par 
shahsavaron pe band hai jo raah 
vaqf hai yaan barahna paanv par 
nahin mun.im ko us ki buund nasib 
menh barasta hai jo gadaon par 
nahin mahdud bakhshishen teri 
zahidon par na parsaon par 
haq se darkhvast afv ki 'hali' 
kiije kis munh se in khataon par"
163,altaf-hussain-hali,"haq vafa ke jo ham jatane lage 
aap kuchh kah ke muskurane lage 
tha yahan dil men tan-e-vasl-e-adu 
uzr un ki zaban pe aane lage 
ham ko jiina paDega furqat men 
vo agar himmat azmane lage 
Dar hai meri zaban na khul jaa.e 
ab vo baten bahut banane lage 
jaan bachti nazar nahin aati 
ghair ulfat bahut jatane lage 
tum ko karna paDega uzr-e-jafa 
ham agar dard-e-dil sunane lage 
sakht mushkil hai sheva-e-taslim 
ham bhi akhir ko ji churane lage 
ji men hai luun raza-e-pir-e-mughan 
qafile phir haram ko jaane lage 
sirr-e-batin ko faash kar ya rab 
ahl-e-zahir bahut satane lage 
vaqt-e-rukhsat tha sakht 'hali' par 
ham bhi baiThe the jab vo jaane lage"
164,altaf-hussain-hali,"haqiqat mahram-e-asrar se puchh 
maza angur ka mai-khvar se puchh 
vafa aghyar ki aghyar se sun 
miri ulfat dar o divar se puchh 
hamari ah-e-be-tasir ka haal 
kuchh apne dil se kuchh aghyar se puchh 
dilon men Dalna zauq-e-asiri 
kamand-e-gesu-e-khamdar se puchh 
dil-e-mahjur se sun lazzat-e-vasl 
nashat-e-afiyat bimar se puchh 
nahin juz girya-e-gham hasil-e-ishq 
hamari chashm-e-dariya-bar se puchh 
nahin ab-e-baqa juz jalva-e-dost 
kisi lab-tishna-e-didar se puchh 
fareb-e-vada-e-dildar ki qadr 
shahid-e-khanjar-e-inkar se puchh 
fughan-e-shauq ko maane nahin vasl 
ye nukta andalib-e-zar se puchh 
tasavvur men kiya karte hain jo ham 
vo tasvir-e-khayal-e-yar se puchh 
mata-e-be-baha hai sher-e-'hali' 
miri qimat miri guftar se puchh"
165,altaf-hussain-hali,"hashr tak yaan dil shakeba chahiye 
kab milen dilbar se dekha chahiye 
hai tajalli bhi naqab-e-ru-e-yar 
us ko kin ankhon se dekha chahiye 
ghair-mumkin hai na ho tasir-e-gham 
hal-e-dil phir us ko likkha chahiye 
hai dil-afgaron ki dildari zarur 
gar nahin ulfat madara chahiye 
hai kuchh ik baaqi khalish ummid ki 
ye bhi miT jaa.e to phir kya chahiye 
doston ki bhi na ho parva jise 
be-niyazi us ki dekha chahiye 
bha ga.e hain aap ke andaz o naaz 
kijiye ighmaz jitna chahiye 
shaikh hai in ki nigah jaadu bhari 
sohbat-e-rindan se bachna chahiye 
lag ga.i chup 'hali'-e-ranjur ko 
haal is ka kis se puchha chahiye"
166,altaf-hussain-hali,"ishq ko tark-e-junun se kya gharaz 
charkh-e-gardan ko sukun se kya gharaz 
dil men hai ai khizr gar sidaq-e-talab 
rah-rau ko rah-numon se kya gharaz 
hajiyo hai ham ko ghar vaale se kaam 
ghar ke mehrab o sutun se kya gharaz 
gunguna kar aap ro paDte hain jo 
un ko chang o arghanun se kya gharaz 
nek kahna nek jis ko dekhna 
ham ko taftish-e-darun se kya gharaz 
dost hain jab zakhm-e-dil se be-khabar 
un ko apne ashk-e-khun se kya gharaz 
ishq se hai mujtanib zahid abas 
sher ko said-e-zabun se kya gharaz 
kar chuka jab shaikh taskhir-e-qulub 
ab use duniya-e-dun se kya gharaz 
aa.e ho 'hali' pa.e-taslim yaan 
aap ko chun-o-chagun se kya gharaz"
167,altaf-hussain-hali,"jiite ji maut ke tum munh men na jaana hargiz 
dosto dil na lagana na lagana hargiz 
ishq bhi taak men baiTha hai nazar-bazon ki 
dekhna sher se ankhen na laDana hargiz 
haath malne na hon piiri men agar hasrat se 
to javani men na ye rog basana hargiz 
jitne raste the tire ho ga.e viran ai ishq 
aa ke viranon men ab ghar na basana hargiz 
kuuch sab kar ga.e dilli se tire qadr-shanas 
qadr yaan rah ke ab apni na ganvana hargiz 
tazkira dehli-e-marhum ka ai dost na chheD 
na suna ja.ega ham se ye fasana hargiz 
DhunDta hai dil-e-shorida bahane mutrib 
dard-angez ghazal koi na gaana hargiz 
sohbaten agli musavvir hamen yaad a.engi 
koi dilchasp muraqqa na dikhana hargiz 
le ke daagh aa.ega siine pe bahut ai sayyah 
dekh is shahr ke khanDaron men na jaana hargiz 
chappe chappe pe hain yaan gauhar-e-yakta tah-e-khak 
dafn hoga kahin itna na khazana hargiz 
miT ga.e tere miTane ke nishan bhi ab to 
ai falak is se ziyada na miTana hargiz 
vo to bhule the hamen ham bhi unhen bhuul ga.e 
aisa badla hai na badlega zamana hargiz 
ham ko gar tu ne rulaya to rulaya ai charkh 
ham pe ghairon ko to zalim na hansana hargiz 
akhiri daur men bhi tujh ko qasam hai saaqi 
bhar ke ik jaam na pyason ko pilana hargiz 
bakht so.e hain bahut jaag ke ai daur-e-zaman 
na abhi niind ke maton ko jagana hargiz 
kabhi ai ilm o hunar ghar tha tumhara dilli 
ham ko bhule ho to ghar bhuul na jaana hargiz 
sha.iri mar chuki ab zinda na hogi yaaro 
yaad kar kar ke use ji na kuDhana hargiz 
'ghalib' o 'shefta' o 'nayyar' o 'azurda' o 'zauq' 
ab dikha.ega ye shaklen na zamana hargiz 
'momin' o 'alvi' o 'sahba.i' o 'mamnun' ke baad 
sher ka naam na lega koi daana hargiz 
kar diya mar ke yaganon ne yagana ham ko 
varna yaan koi na tha ham men yagana hargiz 
'dagh' o 'majruh' ko sun lo ki phir is gulshan men 
na sunega koi bulbul ka tarana hargiz 
raat akhir hui aur bazm hui zer-o-zabar 
ab na dekhoge kabhi lutf-e-shabana hargiz 
bazm-e-matam to nahin bazm-e-sukhan hai 'hali' 
yaan munasib nahin ro ro ke rulana hargiz"
168,altaf-hussain-hali,"junun kar-farma hua chahta hai 
qadam dasht paima hua chahta hai 
dam-e-girya kis ka tasavvur hai dil men 
ki ashk ashk dariya hua chahta hai 
khat aane lage shikva-amez un ke 
milap un se goya hua chahta hai 
bahut kaam lene the jis dil se ham ko 
vo sarf-e-tamanna hua chahta hai 
abhi lene paa.e nahin dam jahan men 
ajal ka taqaza hua chahta hai 
mujhe kal ke vaade pe karte hain rukhsat 
koi va.ada puura hua chahta hai 
fuzun tar hai kuchh in dinon zauq-e-isyan 
dar-e-rahmat ab va hua chahta hai 
qalaq gar yahi hai to raz-e-nihani 
koi din men rusva hua chahta hai 
vafa shart-e-ulfat hai lekin kahan tak 
dil apna bhi tujh sa hua chahta hai 
bahut haz uThata hai dil tujh se mil kar 
qalaq dekhiye kya hua chahta hai 
gham-e-rashk ko talkh samjhe the hamdam 
so vo bhi gavara hua chahta hai 
bahut chain se din guzarte hain 'hali' 
koi fitna barpa hua chahta hai"
169,altaf-hussain-hali,"kabk o qumri men hai jhagDa ki chaman kis ka hai 
kal bata degi khizan ye ki vatan kis ka hai 
faisla gardish-e-dauran ne kiya hai sau baar 
marv kis ka hai badakhshan o khutan kis ka hai 
dam se yusuf ke jab abad tha yaqub ka ghar 
charkh kahta tha ki ye bait-e-huzan kis ka hai 
mutma.in is se musalman na masihi na yahud 
dost kya janiye ye charkh-e-kuhan kis ka hai 
vaa.iz ik aib se tu paak hai ya zat-e-khuda 
varna be-aib zamane men chalan kis ka hai 
aaj kuchh aur dinon se hai siva istighraq 
azm-e-taskhir phir ai shekh-e-zaman kis ka hai 
aankh paDti hai har ik ahl-e-nazar ki tum par 
tum men ruup ai gul o nasrin o saman kis ka hai 
ishq udhar aql idhar dhun men chale hain teri 
rasta ab dekhiye donon men kaThin kis ka hai 
shaan dekhi nahin gar tu ne chaman men us ki 
valvala tujh men ye ai murgh-e-chaman kis ka hai 
hain fasahat men masal vaa.iz o 'hali' donon 
dekhna ye hai ki be-lag sukhan kis ka hai"
170,altaf-hussain-hali,"kah do koi saaqi se ki ham marte hain pyase 
gar mai nahin de zahr hi ka jaam bala se 
jo kuchh hai so hai us ke taghaful ki shikayat 
qasid se hai takrar na jhagDa hai saba se 
dallala ne ummid dila.i to hai lekin 
dete nahin kuchh dil ko tasalli ye dilase 
hai vasl to taqdir ke haath ai shah-e-khuban 
yaan hain to faqat teri mohabbat ke hain pyase 
pyase tire sar-gashta hain jo rah-e-talab men 
honTon ko vo karte nahin tar ab-e-baqa se 
dar guzre dava se to bharose pe dua ke 
dar guzren dua se bhi dua hai ye khuda se 
ik dard ho bas aaTh pahar dil men ki jis ko 
takhfif dava se ho na taskin dua se 
'hali' dil-e-insan men hai gum daulat-e-kaunain 
sharminda hon kyuun ghair ke ehsan-o-ata se 
jab vaqt paDe dijiye dastak dar-e-dil par 
jhukiye fuqara se na jhamkiye umra se"
171,altaf-hussain-hali,"kar ke bimar di dava tu ne 
jaan se pahle dil liya tu ne 
rah-rav-e-tishna-lab na ghabrana 
ab liya chashma-e-baqa tu ne 
shaikh jab dil hi dair men na laga 
aa ke masjid se kya liya tu ne 
duur ho ai dil-e-ma.al andesh 
kho diya umr ka maza tu ne 
ek begana vaar kar ke nigah 
kya kiya chashm-e-ashna tu ne 
dil o diin kho ke aa.e the su-e-dair 
yaan bhi sab kuchh diya khuda tu ne 
khush hai ummid-e-khuld par 'hali' 
koi puchhe ki kya kiya tu ne"
172,altaf-hussain-hali,"khubiyan apne men go be-intiha paate hain ham 
par har ik khubi men daagh ik aib ka paate hain ham 
khauf ka koi nishan zahir nahin afa.al men 
go ki dil men muttasil khauf-e-khuda paate hain ham 
karte hain taa.at to kuchh khvahan numa.ish ke nahin 
par gunah chhup chhup ke karne men maza paate hain ham 
diida o dil ko khayanat se nahin rakh sakte baaz 
garche dast-o-pa ko aksar be-khata paate hain ham 
dil men dard-e-ishq ne muddat se kar rakkha hai ghar 
par use aluda-e-hirs-o-hava paate hain ham 
ho ke nadim jurm se phir jurm karte hain vahi 
jurm se go aap ko nadim sada paate hain ham 
hain fida un doston par jin men ho sidq o safa 
par bahut kam aap men sidq o safa paate hain ham 
go kisi ko aap se hone nahin dete khafa 
ik jahan se aap ko lekin khafa paate hain ham 
jante apne siva sab ko hain be-mehr o vafa 
apne men gar shamma-e-mehr-o-vafa paate hain ham 
bukhl se mansub karte hain zamane ko sada 
gar kabhi taufiq-e-isar o ata paate hain ham 
ho agar maqsad men nakami to kar sakte hain sabr 
dard-e-khud-kami ko lekin be-dava paate hain ham 
Thaharte jaate hain jitne chashm-e-alam men bhale 
haal nafs-e-dun ka utna hi bura paate hain ham 
jis qadar jhuk jhuk ke milte hain buzurg o khurd se 
kibr o naaz utna hi apne men siva paate hain ham 
go bhala.i karke ham-jinson se khush hota hai ji 
tah-nashin us men magar durd-e-riya paate hain ham 
hai rida-e-nek-nami dosh par apne magar 
daagh rusva.i ke kuchh zer-e-rida paate hain ham 
raah ke talib hain par be-rah paDte hain qadam 
dekhiye kya DhunDhte hain aur kya paate hain ham 
nuur ke ham ne gale dekhe hain ai 'hali' magar 
rang kuchh teri alapon men naya paate hain ham"
173,altaf-hussain-hali,"koi mahram nahin milta jahan men 
mujhe kahna hai kuchh apni zaban men 
qafas men ji nahin lagta kisi tarah 
laga do aag koi ashiyan men 
koi din bul-havas bhi shaad ho len 
dhara kya hai isharat-e-nihan men 
kahin anjam aa pahuncha vafa ka 
ghula jaata huun ab ke imtihan men 
naya hai lijiye jab naam us ka 
bahut vus.at hai meri dastan men 
dil-e-pur-dard se kuchh kaam lunga 
agar fursat mili mujh ko jahan men 
bahut ji khush hua 'hali' se mil kar 
abhi kuchh log baaqi hain jahan men"
174,altaf-hussain-hali,"main to main ghair ko marne se ab inkar nahin 
ik qayamat hai tire haath men talvar nahin 
kuchh pata manzil-e-maqsud ka paaya ham ne 
jab ye jaana ki hamen taqat-e-raftar nahin 
chashm-e-bad-dur bahut phirte hain aghyar ke saath 
ghairat-e-ishq se ab tak vo khabar-dar nahin 
ho chuka naaz uThane men hai go kaam tamam 
lillahil-hamd ki baham koi takrar nahin 
muddaton rashk ne aghyar se milne na diya 
dil ne akhir ye diya hukm ki kuchh aar nahin 
asl maqsud ka har chiiz men milta hai pata 
varna ham aur kisi shai ke talabgar nahin 
baat jo dil men chhupate nahin banti 'hali' 
sakht mushkil hai ki vo qabil-e-iz.har nahin"
175,altaf-hussain-hali,"ranj aur ranj bhi tanha.i ka 
vaqt pahuncha miri rusva.i ka 
umr shayad na kare aaj vafa 
kaTna hai shab-e-tanha.i ka 
tum ne kyuun vasl men pahlu badla 
kis ko da.ava hai shakeba.i ka 
ek din raah pe ja pahunche ham 
shauq tha badiya-paima.i ka 
us se nadan hi ban kar miliye 
kuchh ijara nahin dana.i ka 
saat pardon men nahin Thaharti aankh 
hausla kya hai tamasha.i ka 
darmiyan pa-e-nazar hai jab tak 
ham ko da.ava nahin bina.i ka 
kuchh to hai qadr tamasha.i ki 
hai jo ye shauq khud-ara.i ka 
us ko chhoDa to hai lekin ai dil 
mujh ko Dar hai tiri khud-ra.i ka 
bazm-e-dushman men na ji se utra 
puchhna kya tiri zeba.i ka 
yahi anjam tha ai fasl-e-khizan 
gul o bulbul ki shanasa.i ka 
madad ai jazba-e-taufiq ki yaan 
ho chuka kaam tavana.i ka 
mohtasib uzr bahut hain lekin 
izn ham ko nahin goya.i ka 
honge 'hali' se bahut avara 
ghar abhi duur hai rusva.i ka"
176,altaf-hussain-hali,"us ke jaate hi ye kya ho ga.i ghar ki surat 
na vo divar ki surat hai na dar ki surat 
kis se paiman-e-vafa bandh rahi hai bulbul 
kal na pahchan sakegi gul-e-tar ki surat 
hai gham-e-roz-e-juda.i na nashat-e-shab-e-vasl 
ho ga.i aur hi kuchh sham-o-sahar ki surat 
apni jebon se rahen saare namazi hushyar 
ik buzurg aate hain masjid men khizar ki surat 
dekhiye shaikh musavvir se khiche ya na khiche 
surat aur aap se be-aib bashar ki surat 
va.izo atish-e-dozakh se jahan ko tum ne 
ye Daraya hai ki khud ban ga.e Dar ki surat 
kya khabar zahid-e-qane ko ki kya chiiz hai hirs 
us ne dekhi hi nahin kisa-e-zar ki surat 
main bacha tir-e-havadis se nishana ban kar 
aaDe aa.i miri taslim-e-sipar ki surat 
shauq men us ke maza dard men us ke lazzat 
naseho us se nahin koi mafar ki surat 
hamla apne pe bhi ik bad-e-hazimat hai zarur 
rah ga.i hai yahi ik fat.h o zafar ki surat 
rahnumaon ke hue jaate hain ausan khata 
raah men kuchh nazar aati hai khatar ki surat 
yuun to aaya hai tabahi men ye beDa sau baar 
par Darati hai bahut aaj bhanvar ki surat 
un ko 'hali' bhi bulate hain ghar apne mehman 
dekhna aap ki aur aap ke ghar ki surat"
177,altaf-hussain-hali,"vaan agar jaa.en to le kar jaa.en kya 
munh use ham ja ke ye dikhla.en kya 
dil men hai baaqi vahi hirs-e-gunah 
phir kiye se apne ham pachhta.en kya 
aao len us ko hamin ja kar mana 
us ki be-parva.iyon par jaa.en kya 
dil ko masjid se na mandir se hai uns 
aise vahshi ko kahin bahla.en kya 
janta duniya ko hai ik khel tu 
khel qudrat ke tujhe dikhla.en kya 
umr ki manzil to juun tuun kaT ga.i 
marhale ab dekhiye pesh aa.en kya 
dil ko sab baton ki hai naseh khabar 
samjhe samjha.e ko bas samjha.en kya 
maan liije shaikh jo da.ava kare 
ik buzurg-e-din ko ham jhuTla.en kya 
ho chuke 'hali' ghazal-khvani ke din 
ragni be-vaqt ki ab gaa.en kya"
178,altaf-hussain-hali,"vasl ka us ke dil-e-zar tamanna.i hai 
na mulaqat hai jis se na shanasa.i hai 
qat.a ummid ne dil kar diye yaksu sad shukr 
shakl muddat men ye allah ne dikhla.i hai 
quvvat-e-dast-e-khuda.i hai shakeba.i men 
vaqt jab aa ke paDa hai yahi kaam aa.i hai 
Dar nahin ghair ka jo kuchh hai so apna Dar hai 
ham ne jab khaa.i hai apne hi se zak khaa.i hai 
nashe men chuur na hon jhanjh men makhmur na hon 
pand ye pir-e-kharabat ne farma.i hai 
nazar aati nahin ab dil men tamanna koi 
baad muddat ke tamanna miri bar aa.i hai 
baat sachchi kahi aur ungliyan uTThin sab ki 
sach men 'hali' koi rusva.i si rusva.i hai"
179,ameer-khusrau,"ze-hal-e-miskin makun taghaful dura.e nainan bana.e batiyan 
ki tab-e-hijran nadaram ai jaan na lehu kaahe laga.e chhatiyan 
shaban-e-hijran daraz chuun zulf o roz-e-vaslat chuun umr-e-kotah 
sakhi piya ko jo main na dekhun to kaise kaTun andheri ratiyan 
yakayak az dil do chashm jaadu ba-sad-farebam ba-burd taskin 
kise paDi hai jo ja sunave piyare pi ko hamari batiyan 
chuun sham-e-sozan chuun zarra hairan z mehr-e-an-mah bagashtam akhir 
na niind nainan na ang chainan na aap aave na bheje patiyan 
ba-haqq-e-an mah ki roz-e-mahshar ba-dad maara fareb 'khusrav' 
sapit man ke dura.e rakhun jo jaa.e pa.un piya ki khatiyan"
180,bahadur-shah-zafar,"baat karni mujhe mushkil kabhi aisi to na thi 
jaisi ab hai tiri mahfil kabhi aisi to na thi 
le gaya chhin ke kaun aaj tira sabr o qarar 
be-qarari tujhe ai dil kabhi aisi to na thi 
us ki ankhon ne khuda jaane kiya kya jaadu 
ki tabi.at miri maa.il kabhi aisi to na thi 
aks-e-rukhsar ne kis ke hai tujhe chamkaya 
taab tujh men mah-e-kamil kabhi aisi to na thi 
ab ki jo rah-e-mohabbat men uTha.i taklif 
sakht hoti hamen manzil kabhi aisi to na thi 
pa-e-kuban koi zindan men naya hai majnun 
aati avaz-e-salasil kabhi aisi to na thi 
nigah-e-yar ko ab kyuun hai taghaful ai dil 
vo tire haal se ghafil kabhi aisi to na thi 
chashm-e-qatil miri dushman thi hamesha lekin 
jaisi ab ho ga.i qatil kabhi aisi to na thi 
kya sabab tu jo bigaDta hai 'zafar' se har baar 
khu tiri hur-shama.il kabhi aisi to na thi"
181,bahadur-shah-zafar,"bhari hai dil men jo hasrat kahun to kis se kahun 
sune hai kaun musibat kahun to kis se kahun 
jo tu ho saaf to kuchh main bhi saaf tujh se kahun 
tire hai dil men kudurat kahun to kis se kahun 
na kohkan hai na majnun ki the mire hamdard 
main apna dard-e-mohabbat kahun to kis se kahun 
dil us ko aap diya aap hi pasheman huun 
ki sach hai apni nadamat kahun to kis se kahun 
kahun main jis se use hove sunte hi vahshat 
phir apna qissa-e-vahshat kahun to kis se kahun 
raha hai tu hi to gham-khvar ai dil-e-gham-ghin 
tire siva gham-e-furqat kahun to kis se kahun 
jo dost ho to kahun tujh se dosti ki baat 
tujhe to mujh se adavat kahun to kis se kahun 
na mujh ko kahne ki taqat kahun to kya ahval 
na us ko sunne ki fursat kahun to kis se kahun 
kisi ko dekhta itna nahin haqiqat men 
'zafar' main apni haqiqat kahun to kis se kahun"
182,bahadur-shah-zafar,"dekh dil ko mire o kafir-e-be-pir na toD 
ghar hai allah ka ye is ki to ta.amir na toD 
ghul sada vadi-e-vahshat men rakhunga barpa 
ai junun dekh mire paanv ki zanjir na toD 
dekh Tuk ghaur se a.ina-e-dil ko mere 
is men aata hai nazar alam-e-tasvir na toD 
taj-e-zar ke liye kyuun sham.a ka sar kaaTe hai 
rishta-e-ulfat-e-parvana ko gul-gir na toD 
apne bismil se ye kahta tha dam-e-naz.a vo shokh 
tha jo kuchh ahd so o ashiq-e-dil-gir na toD 
raqs-e-bismil ka tamasha mujhe dikhla koi dam 
dast o pa maar ke dam tu tah-e-shamshir na toD 
saham kar ai 'zafar' us shokh kaman-dar se kah 
khinch kar dekh mire siine se tu tiir na toD"
183,bahadur-shah-zafar,"dekho insan khaak ka putla bana kya chiiz hai 
bolta hai is men kya vo bolta kya chiiz hai 
ru-ba-ru us zulf ke dam-e-bala kya chiiz hai 
us nigah ke samne tir-e-qaza kya chiiz hai 
yuun to hain saare butan gharat-gar-e-iman-o-din 
ek vo kafir sanam nam-e-khuda kya chiiz hai 
jis ne dil mera diya dam-e-mohabbat men phansa 
vo nahin malum muj ko naseha kya chiiz hai 
hove ik qatra jo zahrab-e-mohabbat ka nasib 
khizr phir to chashma-e-ab-e-baqa kya chiiz hai 
marg hi sehat hai us ki marg hi us ka ilaaj 
ishq ka bimar kya jaane dava kya chiiz hai 
dil mira baiTha hai le kar phir mujhi se vo nigar 
puchhta hai haath men mere bata kya chiiz hai 
khaak se paida hue hain dekh ranga-rang gul 
hai to ye nachiz lekin is men kya kya chiiz hai 
jis ki tujh ko justuju hai vo tujhi men hai 'zafar' 
DhunDta phir phir ke to phir ja-ba-ja kya chiiz hai"
184,bahadur-shah-zafar,"galiyan tankhvah Thahri hai agar baT ja.egi 
ashiqon ke ghar miTha.i lab shakar baT ja.egi 
ru-ba-ru gar hoga yusuf aur tu aa ja.ega 
us ki janib se zulekha ki nazar baT ja.egi 
rahzanon men naz-o-ghamza ki ye jins-e-din-o-dil 
juun mata-e-burda akhir ham-digar baT ja.egi 
hoga kya gar bol uTThe ghair baton men miri 
phir tabi.at meri ai bedad gar baT ja.egi 
daulat-e-duniya nahin jaane ki hargiz tere saath 
baad tere sab yahin ai be-khabar baT ja.egi 
kar le ai dil jaan ko bhi ranj-o-gham men tu sharik 
ye jo mehnat tujh pe hai kuchh kuchh magar baT ja.egi 
muung chhati pe jo dalte hain kisi ki dekhna 
jutiyon men daal un ki ai 'zafar' baT ja.egi"
185,bahadur-shah-zafar,"ga.i yak-ba-yak jo hava palaT nahin dil ko mere qarar hai 
karun us sitam ko main kya bayan mira gham se siina figar hai 
ye re.aya-e-hind tabah hui kahun kya jo in pe jafa hui 
jise dekha hakim-e-vaqt ne kaha ye bhi qabil-e-dar hai 
ye kisi ne zulm bhi hai suna ki di phansi logon ko be-gunah 
vahi kalma-goyon ki samt se abhi dil men un ke bukhar hai 
na tha shahr-e-dehli ye tha chaman kaho kis tarah ka tha yaan aman 
jo khitab tha vo miTa diya faqat ab to ujDa dayar hai 
yahi tang haal jo sab ka hai ye karishma qudrat-e-rab ka hai 
jo bahar thi so khizan hui jo khizan thi ab vo bahar hai 
shab-o-roz phuul men jo tule kaho khar-e-gham ko vo kya sahe 
mile tauq qaid men jab unhen kaha gul ke badle ye haar hai 
sabhi jaada matam-e-sakht hai kaho kaisi gardish-e-bakht hai 
na vo taaj hai na vo takht hai na vo shaah hai na dayar hai 
jo suluk karte the aur se vahi ab hain kitne zalil se 
vo hain tang charkh ke jaur se raha tan pe un ke na taar hai 
na vabal tan pe hai sar mira nahin jaan jaane ka Dar zara 
kaTe gham hii, nikle jo dam mira mujhe apni zindagi baar hai 
kya hai gham 'zafar' tujhe hashr ka jo khuda ne chaha to barmala 
hamen hai vasila rasul ka vo hamara hami-e-kar hai"
186,bahadur-shah-zafar,"hai dil ko jo yaad aa.i falak-e-pir kisi ki 
ankhon ke tale phirti hai tasvir kisi ki 
girya bhi hai naala bhi hai aur ah-o-fughan bhi 
par dil men hui us ke na tasir kisi ki 
haath aa.e hai kya khaak tire khak-e-kaf-e-pa 
jab tak ki na qismat men ho iksir kisi ki 
yaaro vo hai bigDa hua baten na banao 
kuchh pesh nahin jaane ki taqrir kisi ki 
nazan na ho mun.im ki jahan tera mahal hai 
hovegi yahan pahle bhi ta.amir kisi ki 
meri girah-e-dil na khuli hai na khulegi 
jab tak na khule zulf-e-girah-gir kisi ki 
aata bhi agar hai to vo phir jaa.e hai ulTa 
jis vaqt ulaT jaa.e hai taqdir kisi ki 
is abru o mizhgan se 'zafar' tez ziyada 
khanjar na kisi ka hai na shamshir kisi ki 
jo dil se udhar jaa.e nazar dil ho giraftar 
mujrim ho koi aur ho taqsir kisi ki"
187,bahadur-shah-zafar,"ham ne tiri khatir se dil-e-zar bhi chhoDa 
tu bhi na hua yaar aur ik yaar bhi chhoDa 
kya hoga rafugar se rafu mera gareban 
ai dast-e-junun tu ne nahin taar bhi chhoDa 
diin de ke gaya kufr ke bhi kaam se ashiq 
tasbih ke saath us ne to zunnar bhi chhoDa 
goshe men tiri chashm-e-siyah-mast ke dil ne 
ki jab se jagah khana-e-khummar bhi chhoDa 
is se hai gharibon ko tasalli ki ajal ne 
muflis ko jo maara to na zardar bhi chhoDa 
TeDhe na ho ham se rakho ikhlas to sidha 
tum pyaar se rukte ho to lo pyaar bhi chhoDa 
kya chhoDen asiran-e-mohabbat ko vo jis ne 
sadqe men na ik murgh-e-giraftar bhi chhoDa 
pahunchi miri rusva.i ki kyunkar khabar us ko 
us shokh ne to dekhna akhbar bhi chhoDa 
karta tha jo yaan aane ka jhuTa kabhi iqrar 
muddat se 'zafar' us ne vo iqrar bhi chhoDa"
188,bahadur-shah-zafar,"ham ye to nahin kahte ki gham kah nahin sakte 
par jo sabab-e-ghum hai vo ham kah nahin sakte 
ham dekhte hain tum men khuda jaane buto kya 
is bhed ko allah ki qasam kah nahin sakte 
rusva-e-jahan karta hai ro ro ke hamen tu 
ham tujhe kuchh ai dida-e-nam kah nahin sakte 
kya puchhta hai ham se tu ai shokh sitamgar 
jo tu ne kiye ham pe sitam kah nahin sakte 
hai sabr jinhen talkh-kalami ko tumhari 
sharbat hi batate hain sam kah nahin sakte 
jab kahte hain kuchh baat rukavaT ki tire ham 
ruk jaata hai ye siine men dam kah nahin sakte 
allah re tira ro.ab ki ahval-e-dil apna 
de dete hain ham kar ke raqam kah nahin sakte 
tuba-e-bahishti hai tumhara qad-e-ra.ana 
ham kyunkar kahen sarv-e-iram kah nahin sakte 
jo ham pe shab-e-hijr men us mah-e-laqa ke 
guzre hain 'zafar' ranj o alam kah nahin sakte"
189,bahadur-shah-zafar,"hava men phirte ho kya hirs aur hava ke liye 
ghurur chhoD do ai ghafilo khuda ke liye 
gira diya hai hamen kis ne chah-e-ulfat men 
ham aap Duube kisi apne ashna ke liye 
jahan men chahiye aivan o qasr shahon ko 
ye ek gumbad-e-gardun hai bas gada ke liye 
vo a.ina hai ki jis ko hai hajat-e-simab 
ik iztirab hai kaafi dil-e-safa ke liye 
tapish se dil ka ho kya jaane siine men kya haal 
jo tere tiir ka rauzan na ho hava ke liye 
tabib-e-ishq ki dukkan men DhunDte phirte 
ye dardmand-e-mohabbat tiri dava ke liye 
jo haath aa.e 'zafar' khak-pa-e-'fakhruddin' 
to main rakhun use ankhon ke tutiya ke liye"
190,bahadur-shah-zafar,"hijr ke haath se ab khaak paDe jiine men 
dard ik aur uTha aah naya siine men 
khun-e-dil piine se jo kuchh hai halavat ham ko 
ye maza aur kisi ko nahin mai piine men 
dil ko kis shakl se apne na musaffa rakkhun 
jalva-gar yaar ki surat hai is a.ine men 
ashk o lakht-e-jigar ankhon men nahin hain mere 
hain bhare laal o guhar ishq ke ganjine men 
shakl-e-a.ina 'zafar' se to na rakh dil men khayal 
kuchh maza bhi hai bhala jaan miri lene men"
191,bahadur-shah-zafar,"hote hote chashm se aaj ashk-bari rah ga.i 
aabru baare tiri abr-e-bahari rah ga.i 
aate aate is taraf un ki savari rah ga.i 
dil ki dil men arzu-e-jan-nisari rah ga.i 
ham ko khatra tha ki logon men tha charcha aur kuchh 
baat khat aane se tere par hamari rah ga.i 
TukDe TukDe ho ke uD ja.ega sab sang-e-mazar 
dil men ba.ad-az-marg kuchh gar be-qarari rah ga.i 
itna miliye khaak men jo khaak men DhunDe koi 
khaksari khaak ki gar khaksari rah ga.i 
aao gar aana hai kyuun gin gin ke rakhte ho qadam 
aur koi dam ki hai yaan dam-shumari rah ga.i 
ho gaya jis din se apne dil par us ko ikhtiyar 
ikhtiyar apna gaya be-ikhtiyari rah ga.i 
jab qadam us kafir-e-bad-kesh ki janib baDhe 
duur pahunche sau qadam parhez-gari rah ga.i 
khinchte hi tegh ada ke dam hua apna hava 
aah dil men arzu-e-zakhm-e-kari rah ga.i 
aur to gham-khvar saare kar chuke gham-khvargi 
ab faqat hai ek gham ki gham-gusari rah ga.i 
shikva ayyari ka yaron se baja hai ai 'zafar' 
is zamane men yahi hai rasm-e-yari rah ga.i"
192,bahadur-shah-zafar,"ishq to mushkil hai ai dil kaun kahta sahl hai 
lek nadani se apni tu ne samjha sahl hai 
gar khule dil ki girah tujh se to ham janen tujhe 
ai saba ghunche ka uqda khol dena sahl hai 
hamdamo dil ke lagane men kaho lagta hai kya 
par chhuDana is ka mushkil hai lagana sahl hai 
garche mushkil hai bahut mera ilaj-e-dard-e-dil 
par jo tu chahe to ai rashk-e-masiha sahl hai 
hai bahut dushvar marna ye suna karte the ham 
par juda.i men tiri ham ne jo dekha sahl hai 
sham.a ne jal kar jalaya bazm men parvane ko 
bin jale apne jalana kya kisi ka sahl hai 
ishq ka rasta sarasar hai dam-e-shamshir par 
bul-havas is raah men rakhna qadam kya sahl hai 
ai 'zafar' kuchh ho sake to fikr kar uqba ka tu 
kar na duniya ka taraddud kar-e-duniya sahl hai"
193,bahadur-shah-zafar,"itna na apne jaame se bahar nikal ke chal 
duniya hai chal-chalav ka rasta sambhal ke chal 
kam-zarf pur-ghurur zara apna zarf dekh 
manind josh-e-gham na ziyada ubal ke chal 
fursat hai ik sada ki yahan soz-e-dil ke saath 
us par sapand-var na itna uchhal ke chal 
ye ghol-vash hain in ko samajh tu na rahnuma 
saa.e se bach ke ahl-e-fareb-o-daghal ke chal 
auron ke bal pe bal na kar itna na chal nikal 
bal hai to bal ke bal pe tu kuchh apne bal ke chal 
insan ko kal ka putla banaya hai us ne aap 
aur aap hi vo kahta hai putle ko kal ke chal 
phir ankhen bhi to diin hain ki rakh dekh kar qadam 
kahta hai kaun tujh ko na chal chal sambhal ke chal 
hai turfa amn-gah nihan-khana-e-adam 
ankhon ke ru-ba-ru se tu logon ke Tal ke chal 
kya chal sakega ham se ki pahchante hain ham 
tu laakh apni chaal ko zalim badal ke chal 
hai sham.a sar ke bal jo mohabbat men garm ho 
parvana apne dil se ye kahta hai jal ke chal 
bulbul ke hosh nik.hat-e-gul ki tarah uDa 
gulshan men mere saath zara itr mal ke chal 
gar qasd su-e-dil hai tira ai nigah-e-yar 
do-char tiir paik se aage ajal ke chal 
jo imtihan-e-tab.a kare apna ai 'zafar' 
to kah do us ko taur pe tu is ghazal ke chal"
194,bahadur-shah-zafar,"jab kabhi dariya men hote saya-afgan aap hain 
fils-e-mahi ko batate mah-e-raushan aap hain 
siite hain sozan se chak-e-sina kya ai charasaz 
khar-e-gham siine men apne misl-e-sozan aap hain 
pyaar se kar ke hama.il ghair ki gardan men haath 
marte tegh-e-sitam se mujh ko gardan aap hain 
khinch kar ankhon men apni surma-e-dumbala-dar 
karte paida sehr se nargis men sosan aap hain 
dekh kar sahra men mujh ko pahle ghabraya tha qais 
phir jo pahchana to bola hazrat-e-man aap hain 
ji dhaDakta hai kahin tar-e-rag-e-gul chubh na jaa.e 
sej par phulon ki karte qasd-e-khuftan aap hain 
kya maza hai tegh-e-qatil men ki aksar said-e-ishq 
aan kar us par ragaDte apni gardan aap hain 
mujh se tum kya puchhte ho kaise hain ham kya kahen 
ji hi jaane hai ki jaise mushfiq-e-man aap hain 
pur-ghurur o pur-takabbur pur-jafa o pur-sitam 
pur-fareb o pur-dagha pur-makr o pur-fan aap hain 
zulm-pesha zulm-sheva zulm-ran o zulm-dost 
dushman-e-dil dushman-e-jan dushman-e-tan aap hain 
yakka-taz o neza-baz o arbada-ju tund-khu 
tegh-zan dashna-guzar o navak-afgan aap hain 
tasma-kash taraz o gharat-gar taraj-saz 
kafir yaghma.i o qazzaq rahzan aap hain 
fitna-ju bedad-gar saffak o azlam kina-var 
garm-jang o garm-qatl o garm-kushtan aap hain 
bad-mizaj o bad-dimagh va bad-shi.ar o bad-suluk 
bad-tariq o bad-zaban bad-ahd o bad-zan aap hain 
be-muravvat bevafa na-mehrban na-ashna 
mere qatil mere hasid mere dushman aap hain 
ai 'zafar' kya pa-e-qatil ke hai bose ki havas 
yuun jo bismil ho ke sargarm-e-tapidan aap hain"
195,bahadur-shah-zafar,"jab ki pahlu men hamare but-e-khud-kam na ho 
girye se sham-o-sahar kyuun ki hamen kaam na ho 
le gaya dil ka jo aram hamare ya rab 
us dil-aram ko mutlaq kabhi aram na ho 
jis ko samjhe lab-e-pan-khurda vo malida-misi 
marduman dekhiyo phuli vo kahin shaam na ho 
aaj tashrif gulistan men vo mai-kash laaya 
kaf-e-nargis pe dhara kyunki bhala jaam na ho 
kar mujhe qatl vahan ab ki na ho koi jahan 
ta miri jaan tu kahin khalq men badnam na ho 
dekh kar kholiyo tu kakul-e-pechan ki girah 
ki mira ta.ir-e-dil us ke tah-e-dam na ho 
bin tire ai but-e-khud-kam ye dil ko hai khatar 
tere ashiq ka tamam aah kahin kaam na ho 
aaj har ek jo yaaro nazar aata hai niDhal 
apni abru ki vo khinche hue samsam na ho 
hai mire shokh ki balida vo kafir ankhen 
jis ke ham chashm zara nargis-e-badam na ho 
sub.h hoti hi nahin aur nahin kaTti raat 
rukh pe khole vo kahin zulf-e-siyah-fam na ho 
ai 'zafar' charkh pe khurshid jo yuun kanpe hai 
jalva-gar aaj kahin yaar lab-e-bam na ho"
196,bahadur-shah-zafar,"jigar ke TukDe hue jal ke dil kabab hua 
ye ishq jaan ko mere koi azaab hua 
kiya jo qatl mujhe tum ne khuub kaam kiya 
ki main azaab se chhuTa tumhen savab hua 
kabhi to shefta us ne kaha kabhi shaida 
gharaz ki roz naya ik mujhe khitab hua 
piyun na rashk se khuun kyunki dam-ba-dam apna 
ki saath ghair ke vo aaj ham-sharab hua 
tumhare lab ke lab-e-jam ne liye bose 
lab apne kaaTa kiya main na kamyab hua 
gali gali tiri khatir phira ba-chashm-e-pur-ab 
laga ke tujh se dil apna bahut kharab hua 
tiri gali men baha.e phire hai sail-e-sarishk 
hamara kasa-e-sar kya hua habab hua 
javab-e-khat ke na likhne se ye hua malum 
ki aaj se hamen ai nama-bar javab hua 
manga.i thi tiri tasvir dil ki taskin ko 
mujhe to dekhte hi aur iztirab hua 
sitam tumhare bahut aur din hisab ka ek 
mujhe hai soch ye hi kis tarah hisab hua 
'zafar' badal ke radif aur tu ghazal vo suna 
ki jis ka tujh se har ik sher intikhab hua"
197,bahadur-shah-zafar,"kafir tujhe allah ne surat to pari di 
par haif tire dil men mohabbat na zari di 
di tu ne mujhe saltanat-e-bahr-o-bar ai ishq 
honTon ko jo khushki miri ankhon ko tari di 
khal-e-lab-e-shirin ka diya bosa kab us ne 
ik chaaT lagane ko mire nishkari di 
kafir tire sauda-e-sar-e-zulf ne mujh ko 
kya kya na pareshani o ashufta-sari di 
mehnat se hai azmat ki zamane men nagin ko 
be-kavish-e-sina na kabhi namvari di 
sayyad ne di rukhsat-e-parvaz par afsos 
tu ne na ijazat mujhe be-bal-o-pari di 
kahta tira kuchh sokhta-jan lek ajal ne 
fursat na use misl-e-charagh-e-sahari di 
qassam-e-azal ne na rakha ham ko bhi mahrum 
garche na diya koi hunar be-hunari di 
us chashm men hai surme ka dumbala pur-ashob 
kyuun haath men badmast ke banduq bhari di 
dil de ke kiya ham ne tiri zulf ka sauda 
ik aap bala apne liye mol kharidi 
saaqi ne diya kya mujhe ik saghar-e-sarshar 
goya ki do aalam se 'zafar' be-khabari di"
198,bahadur-shah-zafar,"karenge qasd ham jis dam tumhare ghar men avenge 
jo hogi umr bhar ki raah to dam bhar men avenge 
agar hathon se us shirin-ada ke zab.h honge ham 
to sharbat ke se ghunT ab-e-dam-e-khanjar men avenge 
yahi gar josh-e-girya hai to bah kar saath ashkon ke 
hazaron para-e-dil mere chashm-e-tar men avenge 
gar is qaid-e-bala se ab ki chhuTenge to phir hargiz 
na ham dam-e-fareb-e-shokh-e-gharat-gar men avenge 
na jaate garche mar jaate jo ham malum kar jaate 
ki itna tang ja kar kucha-e-dilbar men avenge 
gareban-chak lakhon haath se us mehr-e-tal.at ke 
ba-rang-e-sub.h-e-mahshar arsa-e-mahshar men avenge 
jo sargardani apni tere divane dikha.enge 
to phir kya kya bagule dasht ke chakkar men avenge 
'zafar' apna karishma gar dikhaya chashm-e-saqi ne 
tamashe jam-e-jam ke sab nazar saghar men avenge"
199,bahadur-shah-zafar,"khvah kar insaf zalim khvah kar bedad tu 
par jo fariyadi hain un ki sun to le fariyad tu 
dam-ba-dam bharte hain ham teri hava-khvahi ka dam 
kar na bad-khuon ke kahne se hamen barbad tu 
kya gunah kya jurm kya taqsir meri kya khata 
ban gaya jo is tarah haq men mire jallad tu 
qaid se teri kahan ja.enge ham be-bal-o-par 
kyuun qafas men tang karta hai hamen sayyad tu 
dil ko dil se raah hai to jis tarah se ham tujhe 
yaad karte hain kare yuun hi hamen bhi yaad tu 
dil tira faulad ho to aap ho a.ina-var 
saaf yak-bari sune meri agar rudad tu 
shaad o khurram ek aalam ko kiya us ne 'zafar' 
par sabab kya hai ki hai ranjida o nashad tu"
200,bahadur-shah-zafar,"kya kahun dil ma.il-e-zulf-e-dota kyunkar hua 
ye bhala changa giraftar-e-bala kyunkar hua 
jin ko mehrab-e-ibadat ho kham-e-abru-e-yar 
un ka kaabe men kaho sajda ada kyunkar hua 
dida-e-hairan hamara tha tumhare zer-e-pa 
ham ko hairat hai ki paida naqsh-e-pa kyunkar hua 
nama-bar khat de ke us nau-khat ko tu ne kya kaha 
kya khata tujh se hui aur vo khafa kyunkar hua 
khaksari kya ajab khove agar dil ka ghubar 
khaak se dekho ki a.ina safa kyunkar hua 
jin ko yakta.i ka da.ava tha vo misl-e-a.ina 
un ko hairat hai ki paida dusra kyunkar hua 
tere danton ke tasavvur se na tha gar ab-dar 
jo baha aansu vo durr-e-be-baha kyunkar hua 
jo na hona tha hua ham par tumhare ishq men 
tum ne itna bhi na puchha kya hua kyunkar hua 
vo to hai na-ashna mash.hur aalam men 'zafar' 
par khuda jaane vo tujh se ashna kyunkar hua"
201,bahadur-shah-zafar,"kya kuchh na kiya aur hain kya kuchh nahin karte 
kuchh karte hain aisa ba-khuda kuchh nahin karte 
apne maraz-e-gham ka hakim aur koi hai 
ham aur tabibon ki dava kuchh nahin karte 
malum nahin ham se hijab un ko hai kaisa 
auron se to vo sharm o haya kuchh nahin karte 
go karte hain zahir ko safa ahl-e-kudurat 
par dil ko nahin karte safa kuchh nahin karte 
vo dilbari ab tak miri kuchh karte hain lekin 
tasir tire naale dila kuchh nahin karte 
dil ham ne diya tha tujhe ummid-e-vafa par 
tum ham se nahin karte vafa kuchh nahin karte 
karte hain vo is tarah 'zafar' dil pe jafa.en 
zahir men ye jaano ki jafa kuchh nahin karte"
202,bahadur-shah-zafar,"kyunkar na khaksar rahen ahl-e-kin se duur 
dekho zamin falak se falak hai zamin se duur 
parvana vasl-e-sham.a pe deta hai apni jaan 
kyunkar rahe dil us ke rukh-e-atishin se duur 
mazmun-e-vasl-o-hijr jo naame men hai raqam 
hai harf bhi kahin se mile aur kahin se duur 
go tir-e-be-guman hai mire paas par abhi 
jaa.e nikal ke sina-e-charkh-e-barin se duur 
vo kaun hai ki jaate nahin aap jis ke paas 
lekin hamesha bhagte ho tum hamin se duur 
hairan huun ki us ke muqabil ho a.ina 
jo pur-ghurur khinchta hai mah-e-mubin se duur 
yaan tak adu ka paas hai un ko ki bazm men 
vo baiThte bhi hain to mire ham-nashin se duur 
manzur ho jo diid tujhe dil ki aankh se 
pahunche tiri nazar nigah-e-dur-bin se duur 
duniya-e-dun ki de na mohabbat khuda 'zafar' 
insan ko phenk de hai ye iman o diin se duur"
203,bahadur-shah-zafar,"kyunki ham duniya men aa.e kuchh sabab khulta nahin 
ik sabab kya bhed vaan ka sab ka sab khulta nahin 
puchhta hai haal bhi gar vo to maare sharm ke 
ghuncha-e-tasvir ke manind lab khulta nahin 
shahid-e-maqsud tak pahunchenge kyunkar dekhiye 
band hai bab-e-tamanna hai ghazab khulta nahin 
band hai jis khana-e-zindan men divana tera 
us ka darvaza pari-ru roz o shab khulta nahin 
dil hai ye ghuncha nahin hai is ka uqda ai saba 
kholne ka jab talak aave na Dhab khulta nahin 
ishq ne jin ko kiya khatir-girafta un ka dil 
laakh hove garche saman-e-tarab khulta nahin 
kis tarah malum hove us ke dil ka mudda.a 
mujh se baton men 'zafar' vo ghuncha-lab khulta nahin"
204,bahadur-shah-zafar,"lagta nahin hai dil mira ujDe dayar men 
kis ki bani hai alam-e-na-pa.edar men 
in hasraton se kah do kahin aur ja basen 
itni jagah kahan hai dil-e-dagh-dar men 
kanTon ko mat nikal chaman se o baghban 
ye bhi gulon ke saath pale hain bahar men 
bulbul ko baghban se na sayyad se gila 
qismat men qaid likkhi thi fasl-e-bahar men 
kitna hai bad-nasib 'zafar' dafn ke liye 
do gaz zamin bhi na mili ku-e-yar men"
205,bahadur-shah-zafar,"main huun aasi ki pur-khata kuchh huun 
tera banda huun ai khuda kuchh huun 
juzv o kul ko nahin samajhta main 
dil men thoDa sa janta kuchh huun 
tujh se ulfat nibahta huun main 
ba-vafa huun ki bevafa kuchh huun 
jab se na-ashna huun main sab se 
tab kahin us se ashna kuchh huun 
nashsha-e-ishq le uDa hai mujhe 
ab maze men uDa raha kuchh huun 
khvab mera hai ain bedari 
main to us men bhi dekhta kuchh huun 
garche kuchh bhi nahin huun main lekin 
us pe bhi kuchh na puchho kya kuchh huun 
samjhe vo apna khaksar mujhe 
khak-e-rah huun ki khak-e-pa kuchh huun 
chashm-e-altaf fakhr-e-din se huun 
ai 'zafar' kuchh se ho gaya kuchh huun"
206,bahadur-shah-zafar,"mar ga.e ai vaah un ki naz-bardari men ham 
dil ke hathon se paDe kaisi giraftari men ham 
sab pe raushan hai hamari sozish-e-dil bazm men 
sham.a saan jalte hain apni garm-bazari men ham 
yaad men hai tere dam ki amad-o-shud pur-khayal 
be-khabar sab se hain is dam ki khabardari men ham 
jab hansaya gardish-e-gardun ne ham ko shakl-e-gul 
misl-e-shabnam hain hamesha girya o zaari men ham 
chashm o dil biina hai apne roz o shab ai marduman 
garche sote hain ba-zahir par hain bedari men ham 
dosh par rakht-e-safar bandhe hai kya ghuncha saba 
dekhte hain sab ko yaan jaise ki tayyari men ham 
kab talak be-did se ya rab rakhen chashm-e-vafa 
lag rahe hain aaj kal to dil ki gham-khvari men ham 
dekh kar a.ina kya kahta hai yaaro ab vo shokh 
maah se sad chand behtar hain ada-dari men ham 
ai 'zafar' likh tu ghazal bahr o qavafi pher kar 
khama-e-dur-rez se hain ab guhar-bari men ham"
207,bahadur-shah-zafar,"mohabbat chahiye baham hamen bhi ho tumhen bhi ho 
khushi ho is men ya ho gham hamen bhi ho tumhen bhi ho 
ghanimat tum ise samjho ki is khum-khane men yaaro 
nasib ik-dam dil-e-khurram hamen bhi ho tumhen bhi ho 
dilao hazrat-e-dil tum na yad-e-khat-e-sabz us ka 
kahin aisa na ho ye sam hamen bhi ho tumhen bhi ho 
hamesha chahta hai dil ki mil kar kiije mai-noshi 
mayassar jam-e-mai-e-jam-jam hamen bhi ho tumhen bhi ho 
ham apna ishq chamka.en tum apna husn chamkao 
ki hairan dekh kar aalam hamen bhi ho tumhen bhi ho 
rahe hirs-o-hava daa.im azizo saath jab apne 
na kyunkar fikr-e-besh-o-kam hamen bhi ho tumhen bhi ho 
'zafar' se kahta hai majnun kahin dard-e-dil mahzun 
jo gham se fursat ab ik dam hamen bhi ho tumhen bhi ho"
208,bahadur-shah-zafar,"na daa.im gham hai ne ishrat kabhi yuun hai kabhi vuun hai 
tabaddul yaan hai har saa.at kabhi yuun hai kabhi vuun hai 
gareban-chak huun gaahe uData khaak huun gaahe 
liye phirti mujhe vahshat kabhi yuun hai kabhi vuun hai 
abhi hain vo mire hamdam abhi ho ja.enge dushman 
nahin ik vaz.a par sohbat kabhi yuun hai kabhi vuun hai 
jo shakl-e-shisha giryan huun to misl-e-jam khandan huun 
yahi hai yaan ki kaifiyyat kabhi yuun hai kabhi vuun hai 
kisi vaqt ashk hain jaari kisi vaqt aah aur zaari 
gharaz hal-e-gham-e-furqat kabhi yuun hai kabhi vuun hai 
koi din hai bahar-e-gul phir akhir hai khizan bilkul 
chaman hai manzil-e-ibrat kabhi yuun hai kabhi vuun hai 
'zafar' ik baat par daa.im vo hove kis tarah qaa.im 
jo apni pherta niyyat kabhi yuun hai kabhi vuun hai"
209,bahadur-shah-zafar,"na do dushnam ham ko itni bad-khui se kya hasil 
tumhen dena hi hoga bosa kham-rui se kya hasil 
dil-azari ne teri kar diya bilkul mujhe be-dil 
na kar ab meri dil-jui ki dil-jui se kya hasil 
na jab tak chaak ho dil phans kab dil ki nikalti hai 
jahan ho kaam khanjar ka vahan suui se kya hasil 
bura.i ya bhala.i go hai apne vaste lekin 
kisi ko kyuun kahen ham bad ki bad-gui se kya hasil 
na kar fikr-e-khizab ai shaikh tu piiri men jaane de 
javan hona nahin mumkin siyah-rui se kya hasil 
chaDha.e astin khanjar-ba-kaf vo yuun jo phirta hai 
use kya jaane hai us arbada-jui se kya hasil 
abas pamba na rakh dagh-e-dil-e-sozan pe tu mere 
ki angare pe hoga charagar ruui se kya hasil 
shamim-e-zulf ho us ki to ho farhat mire dil ko 
saba hovega mushk-chin ki khushbui se kya hasil 
na hove jab talak insan ko dil se mel-e-yak-janib 
'zafar' logon ke dikhlane ko yaksui se kya hasil"
210,bahadur-shah-zafar,"na durveshon ka khirqa chahiye na taj-e-shahana 
mujhe to hosh de itna rahun main tujh pe divana 
kitabon men dhara hai kya bahut likh likh ke dho Dalin 
hamare dil pe naqsh-e-kal-hajr hai tera farmana 
ghanimat jaan jo dam guzre kaifiyat se gulshan men 
diye ja saqi-e-paiman-shikan bhar bhar ke paimana 
na dekha vo kahin jalva jo dekha khana-e-dil men 
bahut masjid men sar maara bahut sa DhunDa but-khana 
kuchh aisa ho ki jis se manzil-e-maqsud ko pahunchun 
tariq-e-parsa.i hove ya ho rah-e-rindana 
ye saari amad-o-shud hai nafas ki amad-o-shud par 
isi tak aana jaana hai na phir jaana na phir aana 
'zafar' vo zahid-e-bedard ki hu-haq se behtar hai 
kare gar rind dard-e-dil se hav-hu-e-mastana"
211,bahadur-shah-zafar,"na us ka bhed yaari se na ayyari se haath aaya 
khuda agah hai dil ki khabardari se haath aaya 
na hon jin ke Thikane hosh vo manzil ko kya pahunche 
ki rasta haath aaya jis ki hushyari se haath aaya 
hua haq men hamare kyuun sitamgar asman itna 
koi puchhe ki zalim kya sitamgari se haath aaya 
agarche mal-e-duniya haath bhi aaya harison ke 
to dekha ham ne kis kis zillat-o-khvari se haath aaya 
na kar zalim dil-azari jo ye dil manzur hai lena 
kisi ka dil jo haath aaya to dildari se haath aaya 
agarche khaksari kimiya ka sahl nuskha hai 
va-lekin haath aaya jis ke dushvari se haath aaya 
hui hargiz na tere chashm ke bimar ko sehhat 
na jab tak zahr tere khatt-e-zangari se haath aaya 
koi ye vahshi-e-ram-dida tere haath aaya tha 
par ai sayyad-vash dil ki giraftari se haath aaya 
'zafar' jo do jahan men gauhar-e-maqsud tha apna 
janab-e-fakhr-e-din ki vo madad-gari se haath aaya"
212,bahadur-shah-zafar,"nahin ishq men is ka to ranj hamen ki qarar o shakeb zara na raha 
gham-e-ishq to apna rafiq raha koi aur bala se raha na raha 
diya apni khudi ko jo ham ne uTha vo jo parda sa biich men tha na raha 
rahe parde men ab na vo parda-nashin koi dusra us ke siva na raha 
na thi haal ki jab hamen khabar rahe dekhte auron ke aib o hunar 
paDi apni bura.iyon par jo nazar to nigah men koi bura na raha 
tire rukh ke khayal men kaun se din uThe mujh pe na fitna-e-roz-e-jaza 
tiri zulf ke dhyan men kaun si shab mire sar pe hujum-e-bala na raha 
hamen saghar-e-bada ke dene men ab kare der jo saaqi to haa.e ghazab 
ki ye ahd-e-nashat ye daur-e-tarab na rahega jahan men sada na raha 
ka.i roz men aaj vo mehr-liqa hua mere jo samne jalva-numa 
mujhe sabr o qarar zara na raha use pas-e-hijab-o-haya na raha 
tire khanjar o tegh ki ab-e-ravan hui jab ki sabil-e-sitam-zadgan 
ga.e kitne hi qafile khushk-zaban koi tishna-e-ab-e-baqa na raha 
mujhe saaf bata.e nigar agar to ye puchhun main ro ro ke khun-e-jigar 
male paanv se kis ke hain dida-e-tar kaf-e-pa pe jo rang-e-hina na raha 
use chaha tha main ne ki rok rakhun miri jaan bhi jaa.e to jaane na duun 
kiye laakh fareb karoD fusun na raha na raha na raha na raha 
lage yuun to hazaron hi tir-e-sitam ki taDapte rahe paDe khaak pe ham 
vale naaz o karishma ki tegh-e-do-dam lagi aisi ki tasma laga na raha 
'zafar' aadmi us ko na janiyega vo ho kaisa hi sahab-e-fahm-o-zaka 
jise aish men yad-e-khuda na rahi jise taish men khauf-e-khuda na raha"
213,bahadur-shah-zafar,"nibah baat ka us hila-gar se kuchh na hua 
idhar se kya na hua par udhar se kuchh na hua 
javab-e-saf to laata agar na laata khat 
likha nasib ka jo nama-bar se kuchh na hua 
hamesha fitne hi barpa kiye mire sar par 
hua ye aur to us fitna-gar se kuchh na hua 
bala se girya-e-shab tu hi kuchh asar karta 
agarche ishq men ah-e-sahar se kuchh na hua 
jala jala ke kiya sham.a saan tamam mujhe 
bas aur to mujhe soz-e-jigar se kuchh na hua 
rahin adu se vahi garm-joshiyan us ki 
is ah-e-sard aur is chashm-e-tar se kuchh na hua 
uThaya ishq men kya kya na dard-e-sar main ne 
husul par mujhe us dard-e-sar se kuchh na hua 
shab-e-visal men bhi meri jaan ko aram 
azizo dard-e-juda.i ke Dar se kuchh na hua 
na dunga dil use main ye hamesha kahta tha 
vo aaj le hi gaya aur 'zafar' se kuchh na hua"
214,bahadur-shah-zafar,"paan kha kar surma ki tahrir phir khinchi to kya 
jab mira khuun ho chuka shamshir phir khinchi to kya 
ai muhavvis jab ki zar tere nasibon men nahin 
tu ne mehnat bhi pai-e-iksir phir khinchi to kya 
gar khinche siine se navak ruuh tu qalib se khinch 
ai ajal jab khinch gaya vo tiir phir khinchi to kya 
khinchta tha paanv mera pahle hi zanjir se 
ai junun tu ne miri zanjir phir khinchi to kya 
daar hi par us ne khincha jab sar-e-bazar-e-ishq 
laash bhi meri pai-e-tashhir phir khinchi to kya 
khinch ab naala koi aisa ki ho us ko asar 
tu ne ai dil ah-e-pur-tasir phir khinchi to kya 
chahiye us ka tasavvur hi se naqsha khinchna 
dekh kar tasvir ko tasvir phir khinchi to kya 
khinch le avval hi se dil ki inan-e-ikhtiyar 
tu ne gar ai ashiq-e-dil-gir phir khinchi to kya 
kya hua aage uTha.e gar 'zafar' ehsan-e-aql 
aur agar ab minnat-e-tadbir phir khinchi to kya"
215,bahadur-shah-zafar,"qarun uTha ke sar pe suna ganj le chala 
duniya se kya bakhil ba-juz ranj le chala 
minnat thi bosa-e-lab-e-shirin ki dil mira 
mujh ko su-e-mazar-e-shakar ganj le chala 
saaqi sambhalta hai to jaldi mujhe sambhal 
varna uDa ke paan nasha-e-banj le chala 
dauDa ke haath chhati pe ham un ki yuun phire 
jaise koi chor aa ke ho naranj le chala 
chausar ka lutf ye hai ki jis vaqt po paDe 
ham bar-chahar bole to bar-panj le chala 
jis dam 'zafar' ne paDh ke ghazal haath se rakhi 
ankhon pe rakh har ek sukhan-sanj le chala"
216,bahadur-shah-zafar,"rukh jo zer-e-sumbul-e-pur-pech-o-tab aa ja.ega 
phir ke burj-e-sumbule men aftab aa ja.ega 
tera ehsan hoga qasid gar shitab aa ja.ega 
sabr mujh ko dekh kar khat ka javab aa ja.ega 
ho na betab itna gar us ka itaab aa ja.ega 
tu ghazab men ai dil-e-khana-kharab aa ja.ega 
is qadar rona nahin behtar bas ab ashkon ko rok 
varna tufan dekh ai chashm-e-pur-ab aa ja.ega 
pesh hovega agar tere gunahon ka hisab 
tang zalim arsa-e-roz-e-hisab aa ja.ega 
dekh kar dast-e-sitam men teri tegh-e-abdar 
mere har zakhm-e-jigar ke munh men aab aa ja.ega 
apni chashm-e-mast ki gardish na ai saaqi dikha 
dekh chakkar men abhi jam-e-sharab aa ja.ega 
khuub hoga haan jo siine se nikal ja.ega tu 
chain mujh ko ai dil-e-pur-iztirab aa ja.ega 
ai 'zafar' uTh ja.ega jab parda-e-sharm-o-hijab 
samne vo yaar mere be-hijab aa ja.ega"
217,bahadur-shah-zafar,"sab rang men us gul ki mire shaan hai maujud 
ghafil tu zara dekh vo har aan hai maujud 
har taar ka daman ke mire kar ke tabarruk 
sar-basta har ik khar-e-bayaban hai maujud 
uryani-e-tan hai ye ba-az-khil.at-e-shahi 
ham ko ye tire ishq men saman hai maujud 
kis tarah lagave koi daman ko tire haath 
hone ko tu ab dast-o-gareban hai maujud 
leta hi raha raat tire rukh ki bala.en 
tu puchh le ye zulf-e-pareshan hai maujud 
tum chashm-e-haqiqat se agar aap ko dekho 
a.ina-e-haq men dil-e-insan hai maujud 
kahta hai 'zafar' hain ye sukhan aage sabhon ke 
jo koi yahan sahib-e-irfan hai maujud"
218,bahadur-shah-zafar,"shane ki har zaban se sune koi laf-e-zulf 
chire hai siina raat ko ye mu-shigaf-e-zulf 
jis tarah se ki kaabe pe hai poshish-e-siyah 
is tarah is sanam ke hai rukh par ghilaf-e-zulf 
barham hai is qadar jo mire dil se zulf-e-yar 
shamat-zada ne kya kiya aisa khilaf-e-zulf 
matlab na kufr o diin se na dair o haram se kaam 
karta hai dil tavaf-e-izar o tavaf-e-zulf 
naf-e-ghazal-e-chin hai ki hai nafa-e-tatar 
kyunkar kahun ki hai girah-e-zulf naf-e-zulf 
aapas men aaj dast-o-gareban hai roz o shab 
ai mehr-vash zari ka nahin mu-e-baf-e-zulf 
kahta hai koi jiim koi laam zulf ko 
kahta huun main 'zafar' ki musattah hai kaf-e-zulf"
219,bahadur-shah-zafar,"shamshir-e-barhana maang ghazab balon ki mahak phir vaisi hi 
juuDe ki gundhavaT qahr-e-khuda balon ki mahak phir vaisi hi 
ankhen hain kaTora si vo sitam gardan hai surahi-dar ghazab 
aur usi men sharab-e-surkhi-e-pan rakhti hai jhalak phir vaisi hi 
har baat men us ki garmi hai har naaz men us ke shokhi hai 
qamat hai qayamat chaal pari chalne men phaDak phir vaisi hi 
gar rang bhabuka atish hai aur biini shola-e-sarkash hai 
to bijli si kaunde hai pari aariz ki chamak phir vaisi hi 
nau-khez kuchen do ghuncha hain hai narm shikam ik khirman-e-gul 
barik kamar jo shakh-e-gul rakhti hai lachak phir vaisi hi 
hai naaf koi girdab-e-bala aur gol surin ranen hain safa 
hai saaq bilorin sham-e-ziya paanv ki kafak phir vaisi hi 
mahram hai habab-e-ab-e-ravan suraj ki kiran hai us pe lipaT 
jaali ki kurti hai vo bala goTe ki dhanak phir vaisi hi 
vo gaa.e to aafat laa.e hai har taal men leve jaan nikal 
naach us ka uTha.e sau fitne ghungru ki jhanak phir vaisi hi 
har baat pe ham se vo jo 'zafar' karta hai lagavaT muddat se 
aur us ki chahat rakhte hain ham aaj talak phir vaisi hi"
220,bahadur-shah-zafar,"tufta-janon ka ilaaj ai ahl-e-danish aur hai 
ishq ki atish bala hai us ki sozish aur hai 
kyuun na vahshat men chubhe har mu ba-shakl-e-nish-tez 
khar-e-gham ki tere divane ki kavish aur hai 
mutribo ba-saz aao tum hamari bazm men 
saz-o-saman se tumhari itni sazish aur hai 
thukta bhi dukhtar-e-raz par nahin mast-e-alast 
jo ki hai us fahisha par ghash vo fahish aur hai 
taab kya ham-tab hove us se khurshid-e-falak 
aftab-e-dagh-e-dil ki apne tabish aur hai 
sab miTa den dil se hain jitni ki us men khvahishen 
gar hamen malum ho kuchh us ki khvahish aur hai 
abr mat ham-chashm hona chashm-e-dariya-bar se 
teri barish aur hai aur us ki barish aur hai 
hai to gardish charkh ki bhi fitna-angezi men taaq 
teri chashm-e-fitna-za ki lek gardish aur hai 
but-parasti jis se hove haq-parasti ai 'zafar' 
kya kahun tujh se ki vo tarz-e-parastish aur hai"
221,bahadur-shah-zafar,"TukDe nahin hain ansuon men dil ke chaar panch 
surkhab baiThe paani men hain mil ke chaar panch 
munh khole hain ye zakhm jo bismil ke chaar panch 
phir lenge bose khanjar-e-qatil ke chaar panch 
kahne hain matlab un se hamen dil ke chaar panch 
kya kahiye ek munh hain vahan mil ke chaar panch 
dariya men gir paDa jo mira ashk ek garm 
but-khane lab pe ho ga.e sahil ke chaar panch 
do-char lashe ab bhi paDe tere dar pe hain 
aur aage dab chuke hain tale gil ke chaar panch 
rahen hain do majaz o haqiqat hai jin ka naam 
raste nahin hain ishq ki manzil ke chaar panch 
ranj o taab musibat o gham yaas o dard o daagh 
aah o fughan rafiq hain ye dil ke chaar panch 
do tiin jhaTke duun juun hi vahshat ke zor men 
zindan men TukDe hoven salasil ke chaar panch 
farhad o qais o vamiq o azra the chaar dost 
ab ham bhi aa mile to hue mil ke chaar panch 
naaz o ada o ghamza nigah panja-e-mizha 
maren hain ek dil ko ye pil pil ke chaar panch 
iima hai ye ki devenge nau din ke baad dil 
likh bheje khat men sher jo be-dil ke chaar panch 
hiire ke nau-ratan nahin tere hue hain jama 
ye chandni ke phuul magar khil ke chaar panch 
mina-e-nuh-falak hai kahan bada-e-nashat 
shishe hain ye to zahr-e-halahal ke chaar panch 
nakhun karen hain zakhmon ko do do mila ke ek 
the aaTh das so ho ga.e ab chhil ke chaar panch 
gar anjum-e-falak se bhi tadad kijiye 
niklen ziyada daagh mire dil ke chaar panch 
maren jo sar pe sil ko uTha kar qalaq se ham 
das panch TukDe sar ke hon aur sil ke chaar panch 
maan ai 'zafar' tu panj-tan o char-yar ko 
hain sadar-e-din ki yahi mahfil ke chaar panch"
222,bahadur-shah-zafar,"vaan irada aaj us qatil ke dil men aur hai 
aur yahan kuchh aarzu bismil ke dil men aur hai 
vasl ki Thahrave zalim to kisi surat se aaj 
varna Thahri kuchh tire maa.il ke dil men aur hai 
hai hilal o badr men ik nuur par jo raushni 
dil men naqis ke hai vo kamil ke dil men aur hai 
pahle to milta hai dildari se kya kya dilruba 
bandhta mansube phir vo mil ke dil men aur hai 
hai mujhe bad-az-saval-e-bosa khvahish vasl ki 
ye tamanna ek is saa.il ke dil men aur hai 
go vo mahfil men na bola pa ga.e chitvan se ham 
aaj kuchh us raunaq-e-mahfil ke dil men aur hai 
yuun to hai vo hi dil-e-alam ke dil men ai 'zafar' 
us ka aalam mard-e-sahab dil ke dil men aur hai"
223,bahadur-shah-zafar,"vaan rasa.i nahin to phir kya hai 
ye juda.i nahin to phir kya hai 
ho mulaqat to safa.i se 
aur safa.i nahin to phir kya hai 
dilruba ko hai dilruba.i shart 
dilruba.i nahin to phir kya hai 
gila hota hai ashna.i men 
ashna.i nahin to phir kya hai 
allah allah re un buton ka ghurur 
ye khuda.i nahin to phir kya hai 
maut aa.i to Tal nahin sakti 
aur aa.i nahin to phir kya hai 
magas-e-qab aghniya hona hai 
be-haya.i nahin to phir kya hai 
bosa-e-lab dil-e-shikasta ko 
momya.i nahin to phir kya hai 
nahin rone men gar 'zafar' tasir 
jag-hansa.i nahin to phir kya hai"
224,bahadur-shah-zafar,"vaqif hain ham ki hazrat-e-gham aise shakhs hain 
aur phir ham un ke yaar hain ham aise shakhs hain 
divane tere dasht men rakkhenge jab qadam 
majnun bhi lega un ke qadam aise shakhs hain 
jin pe hon aise zulm o sitam ham nahin vo log 
hon roz balki lutf o karam aise shakhs hain 
yuun to bahut hain aur bhi khuban-e-dil-fareb 
par jaise pur-fan aap hain kam aise shakhs hain 
kya kya jafa-kashon pe hain un dilbaron ke zulm 
aison ke sahte aise sitam aise shakhs hain 
diin kya hai balki dijiye iman bhi unhen 
zahid ye but khuda ki qasam aise shakhs hain 
azurda huun adu ke jo kahne pe ai 'zafar' 
ne aise shakhs vo hain na ham aise shakhs hain"
225,bahadur-shah-zafar,"vo sau sau aTkhaTon se ghar se bahar do qadam nikle 
bala se us ki gar us men kisi muztar ka dam nikle 
kahan aansu ke qatre khun-e-dil se hain baham nikle 
ye dil men jam.a the muddat se kuchh paikan-e-gham nikle 
mire mazmun-e-soz-e-dil se khat sab jal gaya mera 
qalam se harf jo nikle sharar hi yak-qalam nikle 
nikal ai charagar tu shauq se lekin sar-e-paikan 
udhar nikle jigar se tiir udhar qalib se dam nikle 
tasavvur se lab-e-la.alin ke tere ham agar ro den 
to jo lakht-e-jigar ankhon se nikle ik raqam nikle 
nahin Darte agar hon laakh zindan yaar zindan se 
junun ab to misal-e-nala-e-zanjir ham nikle 
jigar par daagh lab par dud-e-dil aur ashk daman men 
tiri mahfil se ham manind-e-sham.a sub.h-dam nikle 
agar hota zamana gesu-e-shab-rang ka tere 
miri shab-diz sauda ka ziyada-tar qadam nikle 
kaji jin ki tabi.at men hai kab hoti vo sidhi hai 
kaho shakh-e-gul-e-tasvir se kis tarah kham nikle 
shumar ik shab kiya ham ne jo apne dil ke daghon se 
to anjum charkh-e-hashtum ke bahut se un se kam nikle 
khuda ke vaste zahid uTha parda na kaabe ka 
kahin aisa na ho yaan bhi vahi kafir-sanam nikle 
tamanna hai ye dil men jab talak hai dam men dam apne 
'zafar' munh se hamare naam us ka dam-ba-dam nikle"
226,bahadur-shah-zafar,"ya mujhe afsar-e-shahana banaya hota 
ya mira taaj gadayana banaya hota 
apna divana banaya mujhe hota tu ne 
kyuun khirad-mand banaya na banaya hota 
khaksari ke liye garche banaya tha mujhe 
kaash khak-e-dar-e-janana banaya hota 
nashsha-e-ishq ka gar zarf diya tha mujh ko 
umr ka tang na paimana banaya hota 
dil-e-sad-chak banaya to bala se lekin 
zulf-e-mushkin ka tire shana banaya hota 
sufiyon ke jo na tha la.eq-e-sohbat to mujhe 
qabil-e-jalsa-e-rindana banaya hota 
tha jalana hi agar duri-e-saqi se mujhe 
to charagh-e-dar-e-mai-khana banaya hota 
shola-e-husn chaman men na dikhaya us ne 
varna bulbul ko bhi parvana banaya hota 
roz mamura-e-duniya men kharabi hai 'zafar' 
aisi basti ko to virana banaya hota"
227,bahadur-shah-zafar,"yaan khaak ka bistar hai gale men kafni hai 
vaan haath men a.ina hai gul pairahani hai 
hathon se hamen ishq ke din raat nahin chain 
fariyad o fughan din ko hai shab nara-zani hai 
hushyar ho ghaflat se tu ghafil na ho ai dil 
apni to nazar men ye jagah be-vatani hai 
kuchh kah nahin sakta huun zaban se ki zara dekh 
kya jaa.e hai jis jaa.e na kuchh dam-zadani hai 
mizhgan pe mire lakht-e-jigar hi nahin yaaro 
is taar se vo rishta aqiq-e-yamani hai 
likh aur ghazal qafiye ko pher 'zafar' tu 
ab tab.a ki dariya ki tiri mauj-zani hai"
228,bahadur-shah-zafar,"ye qissa vo nahin tum jis ko qissa-khvan se suno 
mire fasana-e-gham ko miri zaban se suno 
sunao dard-e-dil apna to dam-ba-dam fariyad 
misal-e-nai miri har ek ustukhvan se suno 
karo hazar sitam le ke zikr kya yak yaar 
shikayat apni tum is apne nim-jan se suno 
khuda ke vaste ai hamdamo na bolo tum 
payam laaya hai kya nama-bar vahan se suno 
tumhare ishq ne rusva kiya jahan men hamen 
hamara zikr na tum kyunki ik jahan se suno 
suno tum apni jo tegh-e-nigah ke ausaf 
jo tum ko sunna ho us shokh-e-dil-sitan se suno 
'zafar' vo bosa to kya dega par koi dushnam 
jo tum ko sunna ho us shokh-e-dil-sitan se suno"
229,bahadur-shah-zafar,"zulf jo rukh par tire ai mehr-e-tal.at khul ga.i 
ham ko apni tira-rozi ki haqiqat khul ga.i 
kya tamasha hai rag-e-laila men Duuba neshtar 
fasd-e-majnun ba.is-e-josh-e-mohabbat khul ga.i 
dil ka sauda ik nigah par hai tiri Thahra hua 
narkh tu kya puchhta hai ab to qimat khul ga.i 
a.ine ko naaz tha kya apne ru-e-saf par 
aankh hi par dekhte hi teri surat khul ga.i 
thi asiran-e-qafas ko aarzu parvaz ki 
khul ga.i khiDki qafas ki kya ki qismat khul ga.i 
tere aariz par hua akhir ghubar-e-khat numud 
khul ga.i a.ina-ru dil ki kudurat khul ga.i 
be-takalluf aa.e tum khole hue band-e-qaba 
ab girah dil ki hamare fil-haqiqat khul ga.i 
bandhi zahid ne tavakkul par kamar sau baar chust 
lekin akhir ba.is-e-sussti-e-himmat khul ga.i 
khulte khulte ruk ga.e vo un ko tu ne ai 'zafar' 
sach kaho kis aankh se dekha ki chahat khul ga.i"
230,dagh-dehlvi,"aap ka e'tibar kaun kare 
roz ka intizar kaun kare 
zikr-e-mehr-o-vafa to ham karte 
par tumhen sharmsar kaun kare 
ho jo us chashm-e-mast se be-khud 
phir use hoshiyar kaun kare 
tum to ho jaan ik zamane ki 
jaan tum par nisar kaun kare 
afat-e-rozgar jab tum ho 
shikva-e-rozgar kaun kare 
apni tasbih rahne de zahid 
daana daana shumar kaun kare 
hijr men zahr kha ke mar ja.un 
maut ka intizar kaun kare 
aankh hai tark-e-zulf hai sayyad 
dekhen dil ka shikar kaun kare 
va.ada karte nahin ye kahte hain 
tujh ko ummid-var kaun kare 
'dagh' ki shakl dekh kar bole 
aisi surat ko pyaar kaun kare"
231,dagh-dehlvi,"aarzu hai vafa kare koi 
ji na chahe to kya kare koi 
gar maraz ho dava kare koi 
marne vaale ka kya kare koi 
koste hain jale hue kya kya 
apne haq men dua kare koi 
un se sab apni apni kahte hain 
mera matlab ada kare koi 
chaah se aap ko to nafrat hai 
mujh ko chahe khuda kare koi 
us gile ko gila nahin kahte 
gar maze ka gila kare koi 
ye mili daad ranj-e-furqat ki 
aur dil ka kaha kare koi 
tum sarapa ho surat-e-tasvir 
tum se phir baat kya kare koi 
kahte hain ham nahin khuda-e-karim 
kyuun hamari khata kare koi 
jis men lakhon baras ki huren hon 
aisi jannat ko kya kare koi 
is jafa par tumhen tamanna hai 
ki miri iltija kare koi 
munh lagate hi 'dagh' itraya 
lutf hai phir jafa kare koi"
232,dagh-dehlvi,"ab vo ye kah rahe hain miri maan ja.iye 
allah teri shaan ke qurban ja.iye 
bigDe hue mizaj ko pahchan ja.iye 
sidhi tarah na maniyega maan ja.iye 
kis ka hai khauf rokne vaala hi kaun hai 
har roz kyuun na ja.iye mehman ja.iye 
mahfil men kis ne aap ko dil men chhupa liya 
itnon men kaun chor hai pahchan ja.iye 
hain tevri men bal to nigahen phiri hui 
jaate hain aise aane se ausan ja.iye 
do mushkilen hain ek jatane men shauq ke 
pahle to jaan ja.iye phir maan ja.iye 
insan ko hai khana-e-hasti men lutf kya 
mehman aa.iye to pasheman ja.iye 
go vada-e-visal ho jhuTa maza to hai 
kyuun kar na aise jhuuT ke qurban ja.iye 
rah jaa.e ba.ad-e-vasl bhi cheTak lagi hui 
kuchh rakhiye kuchh nikal ke arman ja.iye 
achchhi kahi ki ghair ke ghar tak zara chalo 
main aap ka nahin huun nigahban ja.iye 
aa.e hain aap ghair ke ghar se khaDe khaDe 
ye aur ko jata.iye ehsan, ja.iye 
donon se imtihan-e-vafa par ye kah diya 
manva.iye raqib ko ya maan ja.iye 
kya bad-gumaniyan hain unhen mujh ko hukm hai 
ghar men khuda ke bhi to na mehman ja.iye 
kya farz hai ki sab miri baten qubul hain 
sun sun ke kuchh na maniye kuchh maan ja.iye 
sauda.iyan-e-zulf men kuchh to laTak bhi ho 
jannat men ja.iye to pareshan ja.iye 
dil ko jo dekh lo to yahi pyaar se kaho 
qurban ja.iye tire qurban ja.iye 
dil ko jo dekh lo to yahi pyaar se kaho 
qurban ja.iye tire qurban ja.iye 
jaane na dunga aap ko be-faisla hue 
dil ke muqaddame ko abhi chhan ja.iye 
ye to baja ki aap ko duniya se kya gharaz 
jaati hai jis ki jaan use jaan ja.iye 
ghusse men haath se ye nishani na gir paDe 
daman men le ke mera gareban ja.iye 
ye mukhtasar javab mila arz-e-vasl par 
dil manta nahin ki tiri maan ja.iye 
vo azmuda-kar to hai gar vali nahin 
jo kuchh bata.e 'dagh' use maan ja.iye"
233,dagh-dehlvi,"abhi hamari mohabbat kisi ko kya ma.alum 
kisi ke dil ki haqiqat kisi ko kya ma.alum 
yaqin to ye hai vo khat ka javab likkhenge 
magar navishta-e-qismat kisi ko kya ma.alum 
ba-zahir un ko haya-dar log samjhe hain 
haya men jo hai shararat kisi ko kya ma.alum 
qadam qadam pe tumhare hamare dil ki tarah 
basi hui hai qayamat kisi ko kya ma.alum 
ye ranj o aish hue hijr o vasl men ham ko 
kahan hai dozakh o jannat kisi ko kya ma.alum 
jo sakht baat sune dil to TuuT jaata hai 
is a.ine ki nazakat kisi ko kya ma.alum 
kiya karen vo sunane ko pyaar ki baten 
unhen hai mujh se adavat kisi ko kya ma.alum 
khuda kare na phanse dam-e-ishq men koi 
uTha.i hai jo musibat kisi ko kya ma.alum 
abhi to fitne hi barpa kiye hain aalam men 
uTha.enge vo qayamat kisi ko kya ma.alum 
janab-e-'dagh' ke mashrab ko ham se to puchho 
chhupe hue hain ye hazrat kisi ko kya ma.alum"
234,dagh-dehlvi,"achchhi surat pe ghazab TuuT ke aana dil ka 
yaad aata hai hamen haa.e zamana dil ka 
tum bhi munh chuum lo be-sakhta pyaar aa jaa.e 
main suna.un jo kabhi dil se fasana dil ka 
nigah-e-yar ne ki khana-kharabi aisi 
na Thikana hai jigar ka na Thikana dil ka 
puuri mehndi bhi lagani nahin aati ab tak 
kyunkar aaya tujhe ghairon se lagana dil ka 
ghuncha-e-gul ko vo muTThi men liye aate the 
main ne puchha to kiya mujh se bahana dil ka 
in hasinon ka laDakpan hi rahe ya allah 
hosh aata hai to aata hai satana dil ka 
de khuda aur jagah siina o pahlu ke siva 
ki bure vaqt men ho jaa.e Thikana dil ka 
meri aghosh se kya hi vo taDap kar nikle 
un ka jaana tha ilahi ki ye jaana dil ka 
nigah-e-sharm ko be-tab kiya kaam kiya 
rang laaya tiri ankhon men samana dil ka 
ungliyan tar-e-gareban men ulajh jaati hain 
sakht dushvar hai hathon se dabana dil ka 
huur ki shakl ho tum nuur ke putle ho tum 
aur is par tumhen aata hai jalana dil ka 
chhoD kar us ko tiri bazm se kyunkar ja.un 
ik janaze ka uThana hai uThana dil ka 
be-dili ka jo kaha haal to farmate hain 
kar liya tu ne kahin aur Thikana dil ka 
ba.ad muddat ke ye ai 'dagh' samajh men aaya 
vahi daana hai kaha jis ne na maana dil ka"
235,dagh-dehlvi,"ajab apna haal hota jo visal-e-yar hota 
kabhi jaan sadqe hoti kabhi dil nisar hota 
koi fitna ta-qayamat na phir ashkar hota 
tire dil pe kaash zalim mujhe ikhtiyar hota 
jo tumhari tarah tum se koi jhuTe va.ade karta 
tumhin munsifi se kah do tumhen e'tibar hota 
gham-e-ishq men maza tha jo use samajh ke khate 
ye vo zahr hai ki akhir mai-e-khush-gavar hota 
ye maza tha dil-lagi ka ki barabar aag lagti 
na tujhe qarar hota na mujhe qarar hota 
na maza hai dushmani men na hai lutf dosti men 
koi ghair ghair hota koi yaar yaar hota 
tire va.ade par sitamgar abhi aur sabr karte 
agar apni zindagi ka hamen e'tibar hota 
ye vo dard-e-dil nahin hai ki ho charasaz koi 
agar ek baar miTta to hazar baar hota 
ga.e hosh tere zahid jo vo chashm-e-mast dekhi 
mujhe kya ulaT na dete jo na bada-khvar hota 
mujhe mante sab aisa ki adu bhi sajde karte 
dar-e-yar ka.aba banta jo mira mazar hota 
tumhen naaz ho na kyunkar ki liya hai 'dagh' ka dil 
ye raqam na haath lagti na ye iftikhar hota"
236,dagh-dehlvi,"baaqi jahan men qais na farhad rah gaya 
afsana ashiqon ka faqat yaad rah gaya 
ye sakht-jan to qatl se nashad rah gaya 
khanjar chala to bazu-e-jallad rah gaya 
pabandiyon ne ishq ki bekas rakha mujhe 
main sau asiriyon men bhi azad rah gaya 
chashm-e-sanam ne yuun to bigaDe hazar ghar 
ik ka.aba chand roz ko abad rah gaya 
mahshar men ja-e-shikva kiya shukr yaar ka 
jo bhulna tha mujh ko vahi yaad rah gaya 
un ki to ban paDi ki lagi jaan muft haath 
teri girah men kya dil-e-nashad rah gaya 
pur-nur ho rahega ye zulmat-kada agar 
dil men buton ka shauq-e-khuda-dad rah gaya 
yuun aankh un ki kar ke ishara palaT ga.i 
goya ki lab se ho ke kuchh irshad rah gaya 
naseh ka ji chala tha hamari tarah magar 
ulfat ki dekh dekh ke uftad rah gaya 
hain tere dil men sab ke Thikane bure bhale 
main khanuman-kharab hi barbad rah gaya 
vo din ga.e ki thi mire siine men kuchh kharash 
ab dil kahan hai dil ka nishan yaad rah gaya 
surat ko teri dekh ke khinchti hai jan-e-khalq 
dil apna thaam thaam ke bahzad rah gaya 
ai 'dagh' dil hi dil men ghule zabt-e-ishq se 
afsos shauq-e-nal-o-fariyad rah gaya"
237,dagh-dehlvi,"baat meri kabhi suni hi nahin 
jante vo buri bhali hi nahin 
dil-lagi un ki dil-lagi hi nahin 
ranj bhi hai faqat hansi hi nahin 
lutf-e-mai tujh se kya kahun zahid 
haa.e kam-bakht tu ne pi hi nahin 
uD ga.i yuun vafa zamane se 
kabhi goya kisi men thi hi nahin 
jaan kya duun ki janta huun main 
tum ne ye chiiz le ke di hi nahin 
ham to dushman ko dost kar lete 
par karen kya tiri khushi hi nahin 
ham tiri aarzu pe jiite hain 
ye nahin hai to zindagi hi nahin 
dil-lagi dil-lagi nahin naseh 
tere dil ko abhi lagi hi nahin 
'dagh' kyuun tum ko bevafa kahta 
vo shikayat ka aadmi hi nahin"
238,dagh-dehlvi,"bhaven tanti hain khanjar haath men hai tan ke baiThe hain 
kisi se aaj bigDi hai ki vo yuun ban ke baiThe hain 
dilon par saikDon sikke tire joban ke baiThe hain 
kalejon par hazaron tiir is chitvan ke baiThe hain 
ilahi kyuun nahin uThti qayamat majra kya hai 
hamare samne pahlu men vo dushman ke baiThe hain 
ye gustakhi ye chheD achchhi nahin hai ai dil-e-nadan 
abhi phir ruuTh ja.enge abhi to man ke baiThe hain 
asar hai jazb-e-ulfat men to khinch kar aa hi ja.enge 
hamen parva nahin ham se agar vo tan ke baiThe hain 
subuk ho ja.enge gar ja.enge vo bazm-e-dushman men 
ki jab tak ghar men baiThe hain vo lakhon man ke baiThe hain 
fusun hai ya dua hai ya muamma khul nahin sakta 
vo kuchh paDhte hue aage mire madfan ke baiThe hain 
bahut roya huun main jab se ye main ne khvab dekha hai 
ki aap aansu bahate samne dushman ke baiThe hain 
khaDe hon zer-e-tuba vo na dam lene ko dam bhar bhi 
jo hasrat-mand tere saya-e-daman ke baiThe hain 
talash-e-manzil-e-maqsad ki gardish uTh nahin sakti 
kamar khole hue raste men ham rahzan ke baiThe hain 
ye josh-e-girya to dekho ki jab furqat men roya huun 
dar o divar ik pal men mire madfan ke baiThe hain 
nigah-e-shokh o chashm-e-shauq men dar-parda chhanti hai 
ki vo chilman men hain nazdik ham chilman ke baiThe hain 
ye uThna baiThna mahfil men un ka rang la.ega 
qayamat ban ke uTThenge bhabuka ban ke baiThe hain 
kisi ki shamat aa.egi kisi ki jaan ja.egi 
kisi ki taak men vo baam par ban-Than ke baiThe hain 
qasam de kar unhen ye puchh lo tum rang-Dhang us ke 
tumhari bazm men kuchh dost bhi dushman ke baiThe hain 
koi chhinTa paDe to 'dagh' kalkatte chale jaa.en 
azimabad men ham muntazir savan ke baiThe hain"
239,dagh-dehlvi,"dekh kar joban tira kis kis ko hairani hui 
is javani par javani aap divani hui 
parde parde men mohabbat dushman-e-jani hui 
ye khuda ki maar kya ai shauq-e-pinhani hui 
dil ka sauda kar ke un se kya pashemani hui 
qadr us ki phir kahan jis shai ki arzani hui 
mere ghar us shokh ki do din se mehmani hui 
bekasi ki aaj kal kya khana-virani hui 
tark-e-rasm-o-rah par afsos hai donon taraf 
ham se nadani hui ya tum se nadani hui 
ibtida se intiha tak haal un se kah to duun 
fikr ye hai aur jo kah kar pashemani hui 
gham qayamat ka nahin vaa.iz mujhe ye fikr hai 
diin kab baaqi raha duniya agar faani hui 
tum na shab ko aaoge ye hai yaqin aaya hua 
tum na manoge miri ye baat hai maani hui 
mujh men dam jab tak raha mushkil men the timardar 
meri asani se sab yaron ki asani hui 
is ko kya kahte hain utna hi baDha shauq-e-visal 
jis qadar mash.hur un ki pak-damani hui 
bazm se uThne ki ghairat baiThne se dil ko rashk 
dekh kar ghairon ka majma.a kya pareshani hui 
dava-e-taskhir par ye us pari-vash ne kaha 
aap ka dil kya hua mohr-e-slemani hui 
khul ga.iin zulfen magar us shokh mast-e-naz ki 
jhumti bad-e-saba phirti hai mastani hui 
main sarapa sajde karta us ke dar par shauq se 
sar se pa tak kyuun na peshani hi peshani hui 
dil ki qalb-e-mahiyat ka ho use kyunkar yaqin 
kab hava miTTi hui hai aag kab paani hui 
aate hi kahte ho ab ghar ja.enge achchhi kahi 
ye masal puuri yahan man-mani ghar jaani hui 
arsa-e-mahshar men tujh ko DhunD la.un to sahi 
koi chhup sakti hai jo surat ho pahchani hui 
dekh kar qatil ka khali haath bhi ji Dar gaya 
us ki chin-e-astin bhi chin-e-peshani hui 
kha ke dhoka us but-e-kamsin ne daman men liye 
ashk-afshani bhi meri gauhar-afshani hui 
bekasi par meri apni tegh ki hasrat to dekh 
chashm-e-jauhar bhi ba-shakl-e-chashm-e-hairani hui 
bekasi par 'dagh' ki afsos aata hai hamen 
kis jagah kis vaqt us ki khana-virani hui"
240,dagh-dehlvi,"dil chura kar nazar chura.i hai 
luT ga.e luT ga.e duha.i hai 
ek din mil ke phir nahin milte 
kis qayamat ki ye juda.i hai 
ai asar kar na intizar-e-dua 
mangna sakht be-haya.i hai 
main yahan huun vahan hai dil mera 
na-rasa.i ajab rasa.i hai 
is tarah ahl-e-naz naaz karen 
bandagi hai ki ye khuda.i hai 
paani pi pi ke tauba karta huun 
parsa.i si parsa.i hai 
va.ada karne ka ikhtiyar raha 
baat karne men kya bura.i hai 
kab nikalta hai ab jigar se tiir 
ye bhi kya teri ashna.i hai 
'dagh' un se dimagh karte hain 
nahin malum kya sama.i hai"
241,dagh-dehlvi,"dil-e-nakam ke hain kaam kharab 
kar liya ashiqi men naam kharab 
is kharabat ka yahi hai maza 
ki rahe aadmi mudam kharab 
dekh kar jins-e-dil vo kahte hain 
kyuun kare koi apne daam kharab 
abr-e-tar se saba hi achchhi thi 
meri miTTi hui tamam kharab 
vo bhi saaqi mujhe nahin deta 
vo jo TuuTa paDa hai jaam kharab 
kya mila ham ko zindagi ke siva 
vo bhi dushvar na-tamam kharab 
vaah kya munh se phuul jhaDte hain 
khub-ru ho ke ye kalam kharab 
chaal ki rahnuma-e-ishq ne bhi 
vo dikhaya jo tha maqam kharab 
'dagh' hai bad-chalan to hone do 
sau men hota hai ik ghulam kharab"
242,dagh-dehlvi,"dil gaya tum ne liya ham kya karen 
jaane vaali chiiz ka gham kya karen 
ham ne mar kar hijr men paa.i shifa 
aise achchhon ka vo matam kya karen 
apne hi gham se nahin milti najat 
is bina par fikr-e-alam kya karen 
ek saghar par hai apni zindagi 
rafta rafta is se bhi kam kya karen 
kar chuke sab apni apni hikmaten 
dam nikalta ho to hamdam kya karen 
dil ne sikha sheva-e-beganagi 
aise na-mahram ko mahram kya karen 
ma.arka hai aaj husn o ishq ka 
dekhiye vo kya karen ham kya karen 
a.ina hai aur vo hain dekhiye 
faisla donon ye baham kya karen 
aadmi hona bahut dushvar hai 
phir farishte hirs-e-adam kya karen 
tund-khu hai kab sune vo dil ki baat 
aur bhi barham ko barham kya karen 
Hyderabad aur langar yaad hai 
ab ke dilli men moharram kya karen 
kahte hain ahl-e-sifarish mujh se 'dagh' 
teri qismat hai buri ham kya karen"
243,dagh-dehlvi,"dil ko kya ho gaya khuda jaane 
kyuun hai aisa udaas kya jaane 
apne gham men bhi us ko sarfa hai 
na khila jaane vo na kha jaane 
is tajahul ka kya Thikana hai 
jaan kar jo na mudda.a jaane 
kah diya main ne raz-e-dil apna 
us ko tum jaano ya khuda jaane 
kya gharaz kyuun idhar tavajjoh ho 
hal-e-dil aap ki bala jaane 
jante jante hi janega 
mujh men kya hai abhi vo kya jaane 
kya ham us bad-guman se baat karen 
jo sata.ish ko bhi gila jaane 
tum na paoge sada-dil mujh sa 
jo taghaful ko bhi haya jaane 
hai abas jurm-e-ishq par ilzam 
jab khata-var bhi khata jaane 
nahin kotah daman-e-ummid 
aage ab dast-e-na-rasa jaane 
jo ho achchha hazar achchhon ka 
vaa.iz us but ko tu bura jaane 
ki miri qadr misl-e-shah-e-dakan 
kisi navvab ne na raaja ne 
us se uTThegi kya musibat-e-ishq 
ibtida ko jo intiha jaane 
'dagh' se kah do ab na ghabrao 
kaam apna bata hua jaane"
244,dagh-dehlvi,"dil pareshan hua jaata hai 
aur saman hua jaata hai 
khidmat-e-pir-e-mughan kar zahid 
tu ab insan hua jaata hai 
maut se pahle mujhe qatl karo 
us ka ehsan hua jaata hai 
lazzat-e-ishq ilahi miT jaa.e 
dard arman hua jaata hai 
dam zara lo ki mira dam tum par 
abhi qurban hua jaata hai 
girya kya zabt karun ai naseh 
ashk paiman hua jaata hai 
bevafa.i se bhi rafta rafta 
vo miri jaan hua jaata hai 
arsa-e-hashr men vo aa pahunche 
saaf maidan hua jaata hai 
madad ai himmat-e-dushvar-pasand 
kaam asan hua jaata hai 
chha.i jaati hai ye vahshat kaisi 
ghar bayaban hua jaata hai 
shikva sun aankh mila kar zalim 
kyuun pasheman hua jaata hai 
atish-e-shauq bujhi jaati hai 
khaak arman hua jaata hai 
uzr jaane men na kar ai qasid 
tu bhi nadan hua jaata hai 
muztarib kyuun na hon arman dil men 
qaid mehman hua jaata hai 
'dagh' khamosh na lag jaa.e nazar 
sher divan hua jaata hai"
245,dagh-dehlvi,"falak deta hai jin ko aish un ko gham bhi hote hain 
jahan bajte hain naqqare vahin matam bhi hote hain 
gile shikve kahan tak honge aadhi raat to guzri 
pareshan tum bhi hote ho pareshan ham bhi hote hain 
jo rakkhe charagar kafur duuni aag lag jaa.e 
kahin ye zakhm-e-dil sharminda-e-marham bhi hote hain 
vo ankhen samri-fan hain vo lab isa-nafas dekho 
mujhi par sehr hote hain mujhi par dam bhi hote hain 
zamana dosti par in hasinon ki na itra.e 
ye alam-dost aksar dushman-e-alam bhi hote hain 
ba-zahir rahnuma hain aur dil men bad-gumani hai 
tire kuche men jo jaata hai aage ham bhi hote hain 
hamare ansuon ki abdari aur hi kuchh hai 
ki yuun hone ko raushan gauhar-e-shabnam bhi hote hain 
khuda ke ghar men kya hai kaam zahid bada-khvaron ka 
jinhen milti nahin vo tishna-e-zamzam bhi hote hain 
hamare saath hi paida hua hai ishq ai naseh 
juda.i kis tarah se ho juda tavam bhi hote hain 
nahin ghaTti shab-e-furqat bhi aksar ham ne dekha hai 
jo baDh jaate hain had se vo hi ghaT kar kam bhi hote hain 
bacha.un pairahan kya charagar main dast-e-vahshat se 
kahin aise gareban daman-e-maryam bhi hote hain 
tabi.at ki kaji hargiz miTa.e se nahin miTti 
kabhi sidhe tumhare gesu-e-pur-kham bhi hote hain 
jo kahta huun ki marta huun to farmate hain mar jaao 
jo ghash aata hai to mujh par hazaron dam bhi hote hain 
kisi ka vada-e-didar to ai 'dagh' bar-haq hai 
magar ye dekhiye dil-shad us din ham bhi hote hain"
246,dagh-dehlvi,"ghair ko munh laga ke dekh liya 
jhuuT sach aazma ke dekh liya 
un ke ghar 'dagh' ja ke dekh liya 
dil ke kahne men aa ke dekh liya 
kitni farhat-faza thi bu-e-vafa 
us ne dil ko jala ke dekh liya 
kabhi ghash men raha shab-e-va.ada 
kabhi gardan uTha ke dekh liya 
jins-e-dil hai ye vo nahin sauda 
har jagah se manga ke dekh liya 
log kahte hain chup lagi hai tujhe 
hal-e-dil bhi suna ke dekh liya 
jaao bhi kya karoge mehr-o-vafa 
bar-ha aazma ke dekh liya 
zakhm-e-dil men nahin hai qatra-e-khun 
khuub ham ne dikha ke dekh liya 
idhar a.ina hai udhar dil hai 
jis ko chaha uTha ke dekh liya 
un ko khalvat-sara men be-parda 
saaf maidan pa ke dekh liya 
us ne sub.h-e-shab-e-visal mujhe 
jaate jaate bhi aa ke dekh liya 
tum ko hai vasl-e-ghair se inkar 
aur jo ham ne aa ke dekh liya 
'dagh' ne khuub ashiqi ka maza 
jal ke dekha jala ke dekh liya"
247,dagh-dehlvi,"gham se kahin najat mile chain paa.en ham 
dil khuun men naha.e to ganga naha.en ham 
jannat men jaa.en ham ki jahannam men jaa.en ham 
mil jaa.e to kahin na kahin tujh ko paa.en ham 
jauf-e-falak men khaak bhi lazzat nahin rahi 
ji chahta hai teri jafa.en uTha.en ham 
Dar hai na bhuul jaa.e vo saffak roz-e-hashr 
duniya men likhte jaate hain apni khata.en ham 
mumkin hai ye ki va.ade par apne vo aa bhi jaa.e 
mushkil ye hai ki aap men us vaqt aa.en ham 
naraz ho khuda to karen bandagi se khush 
mashuq ruuTh jaa.e to kyunkar mana.en ham 
sar doston ka kaaT ke rakhte hain samne 
ghairon se puchhte hain qasam kis ki kha.en ham 
kitna tira mizaj khushamad-pasand hai 
kab tak karen khuda ke liye iltija.en ham 
lalach abas hai dil ka tumhen vaqt-e-vapsin 
ye maal vo nahin ki jise chhoD jaa.en ham 
saunpa tumhen khuda ko chale ham to na-murad 
kuchh paDh ke bakhshna jo kabhi yaad aa.en ham 
soz-e-darun se apne sharar ban ga.e hain ashk 
kyuun ah-e-sard ko na patinge laga.en ham 
ye jaan tum na loge agar aap ja.egi 
us bevafa ki khair kahan tak mana.en ham 
ham-sa.e jagte rahe nalon se raat bhar 
so.e hue nasib ko kyunkar jaga.en ham 
jalva dikha raha hai vo a.ina-e-jamal 
aati hai ham ko sharm ki kya munh dikha.en ham 
maano kaha jafa na karo tum vafa ke ba.ad 
aisa na ho ki pher len ulTi dua.en ham 
dushman se milte julte hain khatir se dosti 
kya fa.eda jo dost ko dushman bana.en ham 
tu bhulne ki chiiz nahin khuub yaad rakh 
ai 'dagh' kis tarah tujhe dil se bhula.en ham"
248,dagh-dehlvi,"ghazab kiya tire va.ade pe e'tibar kiya 
tamam raat qayamat ka intizar kiya 
kisi tarah jo na us but ne e'tibar kiya 
miri vafa ne mujhe khuub sharmsar kiya 
hansa hansa ke shab-e-vasl ashk-bar kiya 
tasalliyan mujhe de de ke be-qarar kiya 
ye kis ne jalva hamare sar-e-mazar kiya 
ki dil se shor uTha haa.e be-qarar kiya 
suna hai tegh ko qatil ne ab-dar kiya 
agar ye sach hai to be-shubah ham pe vaar kiya 
na aa.e raah pe vo ijz be-shumar kiya 
shab-e-visal bhi main ne to intizar kiya 
tujhe to vada-e-didar ham se karna tha 
ye kya kiya ki jahan ko umid-var kiya 
ye dil ko taab kahan hai ki ho ma.al-andesh 
unhon ne va.ada kiya is ne e'tibar kiya 
kahan ka sabr ki dam par hai ban ga.i zalim 
ba tang aa.e to hal-e-dil ashkar kiya 
taDap phir ai dil-e-nadan ki ghair kahte hain 
akhir kuchh na bani sabr ikhtiyar kiya 
mile jo yaar ki shokhi se us ki bechaini 
tamam raat dil-e-muztarib ko pyaar kiya 
bhula bhula ke jataya hai un ko raz-e-nihan 
chhupa chhupa ke mohabbat ko ashkar kiya 
na us ke dil se miTaya ki saaf ho jaata 
saba ne khaak pareshan mira ghubar kiya 
ham aise mahv-e-nazara na the jo hosh aata 
magar tumhare taghaful ne hoshyar kiya 
hamare siine men jo rah ga.i thi atish-e-hijr 
shab-e-visal bhi us ko na ham-kanar kiya 
raqib o sheva-e-ulfat khuda ki qudrat hai 
vo aur ishq bhala tum ne e'tibar kiya 
zaban-e-khar se nikli sada-e-bismillah 
junun ko jab sar-e-shorida par savar kiya 
tiri nigah ke tasavvur men ham ne ai qatil 
laga laga ke gale se chhuri ko pyaar kiya 
ghazab thi kasrat-e-mahfil ki main ne dhoke men 
hazar baar raqibon ko ham-kanar kiya 
hua hai koi magar us ka chahne vaala 
ki asman ne tira sheva ikhtiyar kiya 
na puchh dil ki haqiqat magar ye kahte hain 
vo be-qarar rahe jis ne be-qarar kiya 
jab un ko tarz-e-sitam aa ga.e to hosh aaya 
bura ho dil ka bure vaqt hoshyar kiya 
fasana-e-shab-e-gham un ko ik kahani thi 
kuchh e'tibar kiya kuchh na e'tibar kiya 
asiri dil-e-ashufta rang la ke rahi 
tamam turra-e-tarrar taar taar kiya 
kuchh aa ga.i davar-e-mahshar se hai ummid mujhe 
kuchh aap ne mire kahne ka e'tibar kiya 
kisi ke ishq-e-nihan men ye bad-gumani thi 
ki Darte Darte khuda par bhi ashkar kiya 
falak se taur qayamat ke ban na paDte the 
akhir ab tujhe ashob-e-rozgar kiya 
vo baat kar jo kabhi asman se ho na sake 
sitam kiya to baDa tu ne iftikhar kiya 
banega mehr-e-qayamat bhi ek khal-e-siyah 
jo chehra 'dagh'-e-siyah-ru ne ashkar kiya"
249,dagh-dehlvi,"idhar dekh lena udhar dekh lena 
kan-ankhiyon se us ko magar dekh lena 
faqat nabz se haal zahir na hoga 
mira dil bhi ai charagar dekh lena 
kabhi zikr-e-didar aaya to bole 
qayamat se bhi pesh-tar dekh lena 
na dena khat-e-shauq ghabra ke pahle 
mahal mauqa ai nama-bar dekh lena 
kahin aise bigDe sanvarte bhi dekhe 
na a.enge vo raah par dekh lena 
taghaful men shokhi nirali ada thi 
ghazab tha vo munh pher kar dekh lena 
shab-e-va.ada apna yahi mashghala tha 
uTha kar nazar su-e-dar dekh lena 
bulaya jo ghairon ko davat men tum ne 
mujhe pesh-tar apne ghar dekh lena 
mohabbat ke bazar men aur kya hai 
koi dil dikha.e agar dekh lena 
mire samne ghair se bhi ishare 
idhar bhi udhar dekh kar dekh lena 
na ho nazuk itna bhi mashshata koi 
dahan dekh lena kamar dekh lena 
nahin rakhne dete jahan paanv ham ko 
usi astane pe sar dekh lena 
tamasha-e-alam ki fursat hai kis ko 
ghanimat hai bas ik nazar dekh lena 
diye jaate hain aaj kuchh likh ke tum ko 
use vaqt-e-fursat magar dekh lena 
hamin jaan denge hamin mar miTenge 
hamen tum kisi vaqt par dekh lena 
jalaya to hai 'dagh' ke dil ko tum ne 
magar is ka hoga asar dekh lena"
250,dagh-dehlvi,"in ankhon ne kya kya tamasha na dekha 
haqiqat men jo dekhna tha na dekha 
tujhe dekh kar vo dui uTh ga.i hai 
ki apna bhi saani na dekha na dekha 
un ankhon ke qurban ja.un jinhon ne 
hazaron hijabon men parvana dekha 
na himmat na qismat na dil hai na ankhen 
na DhunDa na paaya na samjha na dekha 
marizan-e-ulfat ki kya be-kasi hai 
masiha ko bhi chara-farma na dekha 
bahut dard-mandon ko dekha hai tu ne 
ye siina ye dil ye kaleja na dekha 
vo kab dekh sakta hai us ki tajalli 
jis insan ne apna hi jalva na dekha 
bahut shor sunte the is anjuman ka 
yahan aa ke jo kuchh suna tha na dekha 
safa.i hai bagh-e-mohabbat men aisi 
ki bad-e-saba ne bhi tinka na dekha 
use dekh kar aur ko phir jo dekhe 
koi dekhne vaala aisa na dekha 
vo tha jalva-ara magar tu ne muusa 
na dekha na dekha na dekha na dekha 
gaya karvan chhoD kar mujh ko tanha 
zara mere aane ka rasta na dekha 
kahan naqsh-e-avval kahan naqsh-e-sani 
khuda ki khuda.i men tujh sa na dekha 
tiri yaad hai ya hai tera tasavvur 
kabhi 'dagh' ko ham ne tanha na dekha"
251,dagh-dehlvi,"is ada se vo jafa karte hain 
koi jaane ki vafa karte hain 
yuun vafa ahd-e-vafa karte hain 
aap kya kahte hain kya karte hain 
ham ko chheDoge to pachhtaoge 
hansne valon se hansa karte hain 
nama-bar tujh ko saliqa hi nahin 
kaam baton men bana karte hain 
chaliye ashiq ka janaza uTTha 
aap baiThe hue kya karte hain 
ye batata nahin koi mujh ko 
dil jo aata hai to kya karte hain 
husn ka haq nahin rahta baaqi 
har ada men vo ada karte hain 
tiir akhir badal-e-kafir hai 
ham akhir aaj dua karte hain 
rote hain ghair ka rona pahron 
ye hansi mujh se hansa karte hain 
is liye dil ko laga rakkha hai 
is men mahbub raha karte hain 
tum miloge na vahan bhi ham se 
hashr se pahle gila karte hain 
jhank kar rauzan-e-dar se mujh ko 
kya vo shokhi se haya karte hain 
us ne ehsan jata kar ye kaha 
aap kis munh se gila karte hain 
roz lete hain naya dil dilbar 
nahin malum ye kya karte hain 
'dagh' tu dekh to kya hota hai 
jabr par sabr kiya karte hain"
252,dagh-dehlvi,"is nahin ka koi ilaaj nahin 
roz kahte hain aap aaj nahin 
kal jo tha aaj vo mizaj nahin 
is talavvun ka kuchh ilaaj nahin 
aa.ina dekhte hi itra.e 
phir ye kya hai agar mizaj nahin 
le ke dil rakh lo kaam aa.ega 
go abhi tum ko ehtiyaj nahin 
ho saken ham mizaj-dan kyunkar 
ham ko milta tira mizaj nahin 
chup lagi lal-e-jan-faza ko tire 
is masiha ka kuchh ilaaj nahin 
dil-e-be-mudda.a khuda ne diya 
ab kisi shai ki ehtiyaj nahin 
khoTe damon men ye bhi kya Thahra 
dirham-e-dagh ka rivaj nahin 
be-niyazi ki shaan kahti hai 
bandagi ki kuchh ehtiyaj nahin 
dil-lagi kijiye raqibon se 
is tarah ka mira mizaj nahin 
ishq hai padshah-e-alam-gir 
garche zahir men takht-o-taj nahin 
dard-e-furqat ki go dava hai visal 
is ke qabil bhi har mizaj nahin 
yaas ne kya bujha diya dil ko 
ki taDap kaisi ikhtilaj nahin 
ham to sirat-pasand ashiq hain 
khub-ru kya jo khush-mizaj nahin 
huur se puchhta huun jannat men 
is jagah kya buton ka raaj nahin 
sabr bhi dil ko 'dagh' de lenge 
abhi kuchh is ki ehtiyaj nahin"
253,dagh-dehlvi,"jalve miri nigah men kaun-o-makan ke hain 
mujh se kahan chhupenge vo aise kahan ke hain 
khulte nahin hain raaz jo soz-e-nihan ke hain 
kya phuTne ke vaste chhale zaban ke hain 
karte hain qatl vo talab-e-maghfirat ke ba.ad 
jo the dua ke haath vahi imtihan ke hain 
jis roz kuchh sharik hui meri musht-e-khak 
us roz se zamin pe sitam asman ke hain 
baazu dikha.e tum ne laga kar hazar haath 
puure paDe to vo bhi bahut imtihan ke hain 
naseh ke samne kabhi sach bolta nahin 
meri zaban men rang tumhari zaban ke hain 
kaisa javab hazrat-e-dil dekhiye zara 
paigham-bar ke haath men TukDe zaban ke hain 
kya iztirab-e-shauq ne mujh ko khajil kiya 
vo puchhte hain kahiye irade kahan ke hain 
ashiq tire adam ko ga.e kis qadar tabah 
puchha har ek ne ye musafir kahan ke hain 
har-chand 'dagh' ek hi ayyar hai magar 
dushman bhi to chhaTe hue saare jahan ke hain"
254,dagh-dehlvi,"jo ho sakta hai us se vo kisi se ho nahin sakta 
magar dekho to phir kuchh aadmi se ho nahin sakta 
mohabbat men kare kya kuchh kisi se ho nahin sakta 
mira marna bhi to meri khushi se ho nahin sakta 
alag karna raqibon ka ilahi tujh ko asan hai 
mujhe mushkil ki meri bekasi se ho nahin sakta 
kiya hai vada-e-farda unhon ne dekhiye kya ho 
yahan sabr o tahammul aaj hi se ho nahin sakta 
ye mushtaq-e-shahadat kis jagah jaa.en kise DhunDen 
ki tera kaam qatil jab tujhi se ho nahin sakta 
laga kar tegh qissa paak kijiye dad-khvahon ka 
kisi ka faisla kar munsifi se ho nahin sakta 
mira dushman ba-zahir chaar din ko dost hai tera 
kisi ka ho rahe ye har kisi se ho nahin sakta 
pursish kahoge kya vahan jab yaan ye surat hai 
ada ik harf-e-vada nazuki se ho nahin sakta 
na kahiye go ki hal-e-dil magar rang-ashna hain ham 
ye zahir aap ki kya khamushi se ho nahin sakta 
kiya jo ham ne zalim kya karega ghair munh kya hai 
kare to sabr aisa aadmi se ho nahin sakta 
chaman men naaz bulbul ne kiya jo apni naale par 
chaTak kar ghuncha bola kya kisi se ho nahin sakta 
nahin gar tujh pe qaabu dil hai par kuchh zor ho apna 
karun kya ye bhi to na-taqati se ho nahin sakta 
na rona hai tariqe ka na hansna hai saliqe ka 
pareshani men koi kaam ji se ho nahin sakta 
hua huun is qadar mahjub arz-e-mudda.a kar ke 
ki ab to uzr bhi sharmindagi se ho nahin sakta 
ghazab men jaan hai kya kiije badla ranj-e-furqat ka 
badi se kar nahin sakte khushi se ho nahin sakta 
maza jo iztirab-e-shauq se ashiq ko hai hasil 
vo taslim o raza o bandagi se ho nahin sakta 
khuda jab dost hai ai 'dagh' kya dushman se andesha 
hamara kuchh kisi ki dushmani se ho nahin sakta"
255,dagh-dehlvi,"kaabe ki hai havas kabhi ku-e-butan ki hai 
mujh ko khabar nahin miri miTTi kahan ki hai 
sun ke mira fasana unhen lutf aa gaya 
sunta huun ab ki roz talab qissa-khvan ki hai 
paigham-bar ki baat par aapas men ranj kya 
meri zaban ki hai na tumhari zaban ki hai 
kuchh tazgi ho lazzat-e-azar ke liye 
har dam mujhe talash na.e asman ki hai 
jan-bar bhi ho ga.e hain bahut mujh se nim-jan 
kya gham hai ai tabib jo puuri vahan ki hai 
hasrat baras rahi hai hamare mazar par 
kahte hain sab ye qabr kisi naujavan ki hai 
vaqt-e-khiram-e-naz dikha do juda juda 
ye chaal hashr ki ye ravish asman ki hai 
fursat kahan ki ham se kisi vaqt tu mile 
din ghair ka hai raat tire pasban ki hai 
qasid ki guftugu se tasalli ho kis tarah 
chhupti nahin vo baat jo teri zaban ki hai 
jaur-e-raqib o zulm-e-falak ka nahin khayal 
tashvish ek khatir-e-na-mehrban ki hai 
sun kar mira fasana-e-gham us ne ye kaha 
ho jaa.e jhuuT sach yahi khubi bayan ki hai 
daman sambhal bandh kamar astin chaDha 
khanjar nikal dil men agar imtihan ki hai 
har har nafas men dil se nikalne laga ghubar 
kya jaane gard-e-rah ye kis karvan ki hai 
kyunki na aate khuld se aadam zamin par 
mauzun vahin vo khuub hai jo sunte jahan ki hai 
taqdir se ye puchh raha huun ki ishq men 
tadbir koi bhi sitam-e-na-gahan ki hai 
urdu hai jis ka naam hamin jante hain 'dagh' 
hindostan men dhuum hamari zaban ki hai"
256,dagh-dehlvi,"kahte hain jis ko huur vo insan tumhin to ho 
jaati hai jis pe jaan miri jaan tumhin to ho 
matlab ki kah rahe hain vo daana hamin to hain 
matlab ki puchhte ho vo nadan tumhin to ho 
aata hai bad-e-zulm tumhin ko to rahm bhi 
apne kiye se dil men pasheman tumhin to ho 
pachhtaoge bahut mire dil ko ujaaD kar 
is ghar men aur kaun hai mehman tumhin to ho 
ik roz rang la.engi ye mehrbaniyan 
ham jante the jaan ke khvahan tumhin to ho 
dildar o dil-fareb dil-azar o dil-sitan 
lakhon men ham kahenge ki haan haan tumhin to ho 
karte ho 'dagh' duur se but-khane ko salam 
apni tarah ke ek musalman tumhin to ho"
257,dagh-dehlvi,"kaun sa ta.ir-e-gum-gashta use yaad aaya 
dekhta bhalta har shakh ko sayyad aaya 
mere qaabu men na pahron dil-e-nashad aaya 
vo mira bhulne vaala jo mujhe yaad aaya 
koi bhula hua andaz-e-sitam yaad aaya 
ki tabassum tujhe zalim dam-e-be-dad aaya 
laa.e hain log janaze ki tarah mahshar men 
kis musibat se tira kushta-e-bedad aaya 
jazb-e-vahshat tire qurban tira kya kahna 
khinch ke rag rag men mire nashtar-e-fassad aaya 
us ke jalve ko gharaz kaun-o-makan se kya tha 
daad lene ke liye husn-e-khuda-dad aaya 
bastiyon se yahi avaz chali aati hai 
jo kiya tu ne vo aage tire farhad aaya 
dil-e-viran se raqibon ne muraden pa.in 
kaam kis kis ke mira khirman-e-barbad aaya 
ishq ke aate hi munh par mire phuli hai basant 
ho gaya zard ye shagird jab ustad aaya 
ho gaya farz mujhe shauq ka daftar likhna 
jab mire haath koi khama-e-faulad aaya 
iid hai qatl mira ahl-e-tamasha ke liye 
sab gale milne lage jab ki vo jallad aaya 
chain karte hain vahan ranj uThane vaale 
kaam uqba men hamara dil-e-nashad aaya 
di shab-e-vasl mo.azzin ne azaan pichhli raat 
haa.e kam-bakht ko kis vaqt khuda yaad aaya 
mere naale ne suna.i hai khari kis kis ko 
munh farishton pe ye gustakh ye azad aaya 
gham-e-javed ne di mujh ko mubarakbadi 
jab suna ye ki unhen sheva-e-bedad aaya 
main tamanna-e-shahadat ka maza bhuul gaya 
aaj is shauq se arman se jallad aaya 
shadiyana jo diya naala o shevan ne diya 
jab mulaqat ko nashad ki nashad aaya 
lijiye suniye ab afsana-e-furqat mujh se 
aap ne yaad dilaya to mujhe yaad aaya 
aap ki bazm men sab kuchh hai magar 'dagh' nahin 
ham ko vo khana-kharab aaj bahut yaad aaya"
258,dagh-dehlvi,"khatir se ya lihaz se main maan to gaya 
jhuTi qasam se aap ka iman to gaya 
dil le ke muft kahte hain kuchh kaam ka nahin 
ulTi shikayaten huiin ehsan to gaya 
Darta huun dekh kar dil-e-be-arzu ko main 
sunsan ghar ye kyuun na ho mehman to gaya 
kya aa.e rahat aa.i jo kunj-e-mazar men 
vo valvala vo shauq vo arman to gaya 
dekha hai but-kade men jo ai shaikh kuchh na puchh 
iman ki to ye hai ki iman to gaya 
ifsha-e-raz-e-ishq men go zillaten huiin 
lekin use jata to diya jaan to gaya 
go nama-bar se khush na hua par hazar shukr 
mujh ko vo mere naam se pahchan to gaya 
bazm-e-adu men surat-e-parvana dil mira 
go rashk se jala tire qurban to gaya 
hosh o havas o taab o tavan 'dagh' ja chuke 
ab ham bhi jaane vaale hain saman to gaya"
259,dagh-dehlvi,"le chala jaan miri ruuTh ke jaana tera 
aise aane se to behtar tha na aana tera 
apne dil ko bhi bata.un na Thikana tera 
sab ne jaana jo pata ek ne jaana tera 
tu jo ai zulf pareshan raha karti hai 
kis ke ujDe hue dil men hai Thikana tera 
aarzu hi na rahi sub.h-e-vatan ki mujh ko 
sham-e-ghurbat hai ajab vaqt suhana tera 
ye samajh kar tujhe ai maut laga rakkha hai 
kaam aata hai bure vaqt men aana tera 
ai dil-e-shefta men aag lagane vaale 
rang laaya hai ye lakhe ka jamana tera 
tu khuda to nahin ai naseh-e-nadan mera 
kya khata ki jo kaha main ne na maana tera 
ranj kya vasl-e-adu ka jo ta.alluq hi nahin 
mujh ko vallah hansata hai rulana tera 
ka.aba o dair men ya chashm-o-dil-e-ashiq men 
inhin do-char gharon men hai Thikana tera 
tark-e-adat se mujhe niind nahin aane ki 
kahin nicha na ho ai gor sirhana tera 
main jo kahta huun uTha.e hain bahut ranj-e-firaq 
vo ye kahte hain baDa dil hai tavana tera 
bazm-e-dushman se tujhe kaun uTha sakta hai 
ik qayamat ka uThana hai uThana tera 
apni ankhon men abhi kaund ga.i bijli si 
ham na samjhe ki ye aana hai ki jaana tera 
yuun to kya aa.ega tu fart-e-nazakat se yahan 
sakht dushvar hai dhoke men bhi aana tera 
'dagh' ko yuun vo miTate hain ye farmate hain 
tu badal Daal hua naam purana tera"
260,dagh-dehlvi,"lutf vo ishq men paa.e hain ki ji janta hai 
ranj bhi aise uTha.e hain ki ji janta hai 
jo zamane ke sitam hain vo zamana jaane 
tu ne dil itne sata.e hain ki ji janta hai 
tum nahin jante ab tak ye tumhare andaz 
vo mire dil men sama.e hain ki ji janta hai 
inhin qadmon ne tumhare inhin qadmon ki qasam 
khaak men itne mila.e hain ki ji janta hai 
dosti men tiri dar-parda hamare dushman 
is qadar apne para.e hain ki ji janta hai"
261,dagh-dehlvi,"maze ishq ke kuchh vahi jante hain 
ki jo maut ko zindagi jante hain 
shab-e-vasl liin un ki itni bala.en 
ki hamdam mire haath hi jante hain 
na ho dil to kya lutf-e-azar-o-rahat 
barabar khushi na-khushi jante hain 
jo hai mere dil men unhin ko khabar hai 
jo main janta huun vahi jante hain 
paDa huun sar-e-bazm main dam chura.e 
magar vo ise be-khudi jante hain 
kahan qadr-e-ham-jins ham-jins ko hai 
farishton ko bhi aadmi jante hain 
kahun hal-e-dil to kahen us se hasil 
sabhi ko khabar hai sabhi jante hain 
vo nadan anjan bhole hain aise 
ki sab sheva-e-dushmani jante hain 
nahin jante is ka anjam kya hai 
vo marna mera dil-lagi jante hain 
samajhta hai tu 'dagh' ko rind zahid 
magar rind us ko vali jante hain"
262,dagh-dehlvi,"milate ho usi ko khaak men jo dil se milta hai 
miri jaan chahne vaala baDi mushkil se milta hai 
kahin hai iid ki shadi kahin matam hai maqtal men 
koi qatil se milta hai koi bismil se milta hai 
pas-e-parda bhi laila haath rakh leti hai ankhon par 
ghubar-e-na-tavan-e-qais jab mahmil se milta hai 
bhare hain tujh men vo lakhon hunar ai majma-e-khubi 
mulaqati tira goya bhari mahfil se milta hai 
mujhe aata hai kya kya rashk vaqt-e-zab.h us se bhi 
gala jis dam lipaT kar khanjar-e-qatil se milta hai 
ba-zahir ba-adab yuun hazrat-e-naseh se milta huun 
murid-e-khas jaise murshid-e-kamil se milta hai 
misal-e-ganj-e-qarun ahl-e-hajat se nahin chhupta 
jo hota hai sakhi khud DhunD kar saa.il se milta hai 
javab is baat ka us shokh ko kya de sake koi 
jo dil le kar kahe kam-bakht tu kis dil se milta hai 
chhupa.e se koi chhupti hai apne dil ki betabi 
ki har tar-e-nafas apna rag-e-bismil se milta hai 
adam ki jo haqiqat hai vo puchho ahl-e-hasti se 
musafir ko to manzil ka pata manzil se milta hai 
ghazab hai 'dagh' ke dil se tumhara dil nahin milta 
tumhara chand sa chehra mah-e-kamil se milta hai"
263,dagh-dehlvi,"na-rava kahiye na-saza kahiye 
kahiye kahiye mujhe bura kahiye 
tujh ko bad-ahd o bevafa kahiye 
aise jhuTe ko aur kya kahiye 
dard dil ka na kahiye ya kahiye 
jab vo puchhe mizaj kya kahiye 
phir na rukiye jo mudda.a kahiye 
ek ke ba.ad dusra kahiye 
aap ab mera munh na khulva.en 
ye na kahiye ki mudda.a kahiye 
vo mujhe qatl kar ke kahte hain 
manta hi na tha ye kya kahiye 
dil men rakhne ki baat hai gham-e-ishq 
is ko hargiz na barmala kahiye 
tujh ko achchha kaha hai kis kis ne 
kahne valon ko aur kya kahiye 
vo bhi sun lenge ye kabhi na kabhi 
hal-e-dil sab se ja-ba-ja kahiye 
mujh ko kahiye bura na ghair ke saath 
jo ho kahna juda juda kahiye 
intiha ishq ki khuda jaane 
dam-e-akhir ko ibtida kahiye 
mere matlab se kya gharaz matlab 
aap apna to mudda.a kahiye 
aisi kashti ka Dubna achchha 
ki jo dushman ko nakhuda kahiye 
sabr furqat men aa hi jaata hai 
par use der-ashna kahiye 
aa ga.i aap ko masiha.i 
marne valon ko marhaba kahiye 
aap ka khair-khvah mere siva 
hai koi aur dusra kahiye 
haath rakh kar vo apne kanon par 
mujh se kahte hain majra kahiye 
hosh jaate rahe raqibon ke 
'dagh' ko aur ba-vafa kahiye"
264,dagh-dehlvi,"phire raah se vo yahan aate aate 
ajal mar rahi tu kahan aate aate 
na jaana ki duniya se jaata hai koi 
bahut der ki mehrban aate aate 
suna hai ki aata hai sar nama-bar ka 
kahan rah gaya armughan aate aate 
yaqin hai ki ho jaa.e akhir ko sachchi 
mire munh men teri zaban aate aate 
sunane ke qabil jo thi baat un ko 
vahi rah ga.i darmiyan aate aate 
mujhe yaad karne se ye mudda.a tha 
nikal jaa.e dam hichkiyan aate aate 
abhi sin hi kya hai jo bebakiyan hon 
unhen a.engi shokhiyan aate aate 
kaleja mire munh ko aa.ega ik din 
yunhi lab par ah-o-fughan aate aate 
chale aate hain dil men arman lakhon 
makan bhar gaya mehman aate aate 
natija na nikla thake sab payami 
vahan jaate jaate yahan aate aate 
tumhara hi mushtaq-e-didar hoga 
gaya jaan se ik javan aate aate 
tiri aankh phirte hi kaisa phira hai 
miri raah par asman aate aate 
paDa hai baDa pech phir dil-lagi men 
tabi.at ruki hai jahan aate aate 
mire ashiyan ke to the chaar tinke 
chaman uD gaya andhiyan aate aate 
kisi ne kuchh un ko ubhara to hota 
na aate na aate yahan aate aate 
qayamat bhi aati thi hamrah us ke 
magar rah ga.i ham-inan aate aate 
bana hai hamesha ye dil baagh o sahra 
bahar aate aate khizan aate aate 
nahin khel ai 'dagh' yaron se kah do 
ki aati hai urdu zaban aate aate"
265,dagh-dehlvi,"ranj ki jab guftugu hone lagi 
aap se tum tum se tu hone lagi 
chahiye paigham-bar donon taraf 
lutf kya jab du-ba-du hone lagi 
meri rusva.i ki naubat aa ga.i 
un ki shohrat ku-ba-ku hone lagi 
hai tiri tasvir kitni be-hijab 
har kisi ke ru-ba-ru hone lagi 
ghair ke hote bhala ai sham-e-vasl 
kyuun hamare ru-ba-ru hone lagi 
na-ummidi baDh ga.i hai is qadar 
aarzu ki aarzu hone lagi 
ab ke mil kar dekhiye kya rang ho 
phir hamari justuju hone lagi 
'dagh' itra.e hue phirte hain aaj 
shayad un ki aabru hone lagi"
266,dagh-dehlvi,"saaf kab imtihan lete hain 
vo to dam de ke jaan lete hain 
yuun hai manzur khana-virani 
mol mera makan lete hain 
tum taghaful karo raqibon se 
janne vaale jaan lete hain 
phir na aana agar koi bheje 
nama-bar se zaban lete hain 
ab bhi gir paD ke zof se naale 
satvan asman lete hain 
tere khanjar se bhi to ai qatil 
nok ki nau-javan lete hain 
apne bismil ka sar hai zaanu par 
kis mohabbat se jaan lete hain 
ye suna hai mire liye talvar 
ik mire mehrban lete hain 
ye na kah ham se tere munh men khaak 
is men teri zaban lete hain 
kaun jaata hai us gali men jise 
duur se pasban lete hain 
manzil-e-shauq tai nahin hoti 
Thekiyan na-tavan lete hain 
kar guzarte hain ho buri ki bhali 
dil men jo kuchh vo Thaan lete hain 
vo jhagaDte hain jab raqibon se 
biich men mujh ko saan lete hain 
zid har ik baat par nahin achchhi 
dost ki dost maan lete hain 
musta.id ho ke ye kaho to sahi 
aa.iye imtihan lete hain 
'dagh' bhi hai ajiib sehr-bayan 
baat jis ki vo maan lete hain"
267,dagh-dehlvi,"saaz ye kina-saz kya janen 
naaz vaale niyaz kya janen 
sham.a-ru aap go hue lekin 
lutf-e-soz-o-gudaz kya janen 
kab kisi dar ki jab.ha-sa.i ki 
shaikh sahab namaz kya janen 
jo rah-e-ishq men qadam rakkhen 
vo nasheb-o-faraz kya janen 
puchhiye mai-kashon se lutf-e-sharab 
ye maza pak-baz kya janen 
bale chitvan tiri ghazab ri nigah 
kya karenge ye naaz kya janen 
jin ko apni khabar nahin ab tak 
vo mire dil ka raaz kya janen 
hazrat-e-khizr jab shahid na hon 
lutf-e-umr-e-daraz kya janen 
jo guzarte hain 'dagh' par sadme 
aap banda-navaz kya janen"
268,dagh-dehlvi,"sab log jidhar vo hain udhar dekh rahe hain 
ham dekhne valon ki nazar dekh rahe hain 
tevar tire ai rashk-e-qamar dekh rahe hain 
ham shaam se asar-e-sahar dekh rahe hain 
mera dil-e-gum-gashta jo DhunDa nahin milta 
vo apna dahan apni kamar dekh rahe hain 
koi to nikal aa.ega sarbaz-e-mohabbat 
dil dekh rahe hain vo jigar dekh rahe hain 
hai majma-e-aghyar ki hangama-e-mahshar 
kya sair mire dida-e-tar dekh rahe hain 
ab ai nigah-e-shauq na rah jaa.e tamanna 
is vaqt udhar se vo idhar dekh rahe hain 
har-chand ki har roz ki ranjish hai qayamat 
ham koi din us ko bhi magar dekh rahe hain 
aamad hai kisi ki ki gaya koi idhar se 
kyuun sab taraf-e-rahguzar dekh rahe hain 
takrar tajalli ne tire jalve men kyuun ki 
hairat-zada sab ahl-e-nazar dekh rahe hain 
nairang hai ek ek tira diid ke qabil 
ham ai falak-e-shobada-gar dekh rahe hain 
kab tak hai tumhara sukhan-e-talkh gavara 
is zahr men kitna hai asar dekh rahe hain 
kuchh dekh rahe hain dil-e-bismil ka taDapna 
kuchh ghaur se qatil ka hunar dekh rahe hain 
ab tak to jo qismat ne dikhaya vahi dekha 
a.inda ho kya nafa o zarar dekh rahe hain 
pahle to suna karte the ashiq ki musibat 
ab aankh se vo aaTh pahar dekh rahe hain 
kyuun kufr hai didar-e-sanam hazrat-e-va.iz 
allah dikhata hai bashar dekh rahe hain 
khat ghair ka paDhte the jo Toka to vo bole 
akhbar ka parcha hai khabar dekh rahe hain 
paDh paDh ke vo dam karte hain kuchh haath par apne 
hans hans ke mire zakhm-e-jigar dekh rahe hain 
main 'dagh' huun marta huun idhar dekhiye mujh ko 
munh pher ke ye aap kidhar dekh rahe hain"
269,dagh-dehlvi,"sabaq aisa paDha diya tu ne 
dil se sab kuchh bhala diya tu ne 
ham nikamme hue zamane ke 
kaam aisa sikha diya tu ne 
kuchh ta.alluq raha na duniya se 
shaghl aisa bata diya tu ne 
kis khushi ki khabar suna ke mujhe 
gham ka putla bana diya tu ne 
kya bata.un ki kya liya main ne 
kya kahun main ki kya diya tu ne 
be-talab jo mila mila mujh ko 
be-gharaz jo diya diya tu ne 
umr-e-javed khizr ko bakhshi 
ab-e-haivan pila diya tu ne 
nar-e-namrud ko kiya gulzar 
dost ko yuun bacha diya tu ne 
dast-e-musa men faiz bakhshish hai 
nur-o-lauh-o-asa diya tu ne 
sub.h mauj nasim gulshan ko 
nafas-e-jan-faza diya tu ne 
shab-e-tira men sham.a raushan ko 
nuur khurshid ka diya tu ne 
naghma bulbul ko rang-o-bu gul ko 
dil-kash-o-khushnuma diya tu ne 
kahin mushtaq se hijab hua 
kahin parda uTha diya tu ne 
tha mira munh na qabil-e-labbaik 
ka.aba mujh ko dikha diya tu ne 
jis qadar main ne tujh se khvahish ki 
is se mujh ko siva diya tu ne 
rahbar-e-khizr-o-hadi-e-ilyas 
mujh ko vo rahnuma diya tu ne 
miT ga.e dil se naqsh-e-batil sab 
naqsha apna jama diya tu ne 
hai yahi raah manzil-e-maqsud 
khuub raste laga diya tu ne 
mujh gunahgar ko jo bakhsh diya 
to jahannum ko kya diya tu ne 
'dagh' ko kaun dene vaala tha 
jo diya ai khuda diya tu ne"
270,dagh-dehlvi,"tamasha-e-dair-o-haram dekhte hain 
tujhe har bahane se ham dekhte hain 
hamari taraf ab vo kam dekhte hain 
vo nazren nahin jin ko ham dekhte hain 
zamane ke kya kya sitam dekhte hain 
hamin jante hain jo ham dekhte hain 
phire but-kade se to ai ahl-e-ka.aba 
phir aa kar tumhare qadam dekhte hain 
hamen chashm-e-bina dikhati hai sab kuchh 
vo andhe hain jo jam-e-jam dekhte hain 
na ima-e-khvahish na iz.har-e-matlab 
mire munh ko ahl-e-karam dekhte hain 
kabhi toDte hain vo khanjar ko apne 
kabhi nabz-e-bismil men dam dekhte hain 
ghanimat hai chashm-e-taghaful bhi un ki 
bahut dekhte hain jo kam dekhte hain 
gharaz kya ki samjhen mire khat ka mazmun 
vo unvan o tarz-e-raqam dekhte hain 
salamat rahe dil bura hai ki achchha 
hazaron men ye ek dam dekhte hain 
raha kaun mahfil men ab aane vaala 
vo charon taraf dam-ba-dam dekhte hain 
udhar sharm haa.il idhar khauf maane 
na vo dekhte hain na ham dekhte hain 
unhen kyuun na ho dilruba.i se nafrat 
ki har dil men vo gham alam dekhte hain 
nigahban se bhi kya hui bad-gumani 
ab us ko tire saath kam dekhte hain 
hamen 'dagh' kya kam hai ye sarfarazi 
ki shah-e-dakan ke qadam dekhte hain"
271,dagh-dehlvi,"teri surat ko dekhta huun main 
us ki qudrat ko dekhta huun main 
jab hui sub.h aa ga.e naseh 
unhin hazrat ko dekhta huun main 
vo musibat suni nahin jaati 
jis musibat ko dekhta huun main 
dekhne aa.e hain jo meri nabz 
un ki surat ko dekhta huun main 
maut mujh ko dikha.i deti hai 
jab tabi.at ko dekhta huun main 
shab-e-furqat uTha uTha kar sar 
sub.h-e-ishrat ko dekhta huun main 
duur baiTha hua sar-e-mahfil 
rang-e-sohbat ko dekhta huun main 
har musibat hai be-maza shab-e-gham 
aafat aafat ko dekhta huun main 
na mohabbat ko jante ho tum 
na muravvat ko dekhta huun main 
koi dushman ko yuun na dekhega 
jaise qismat ko dekhta huun main 
hashr men 'dagh' koi dost nahin 
saari khilqat ko dekhta huun main"
272,dagh-dehlvi,"tum a.ina hi na har baar dekhte jaao 
miri taraf bhi to sarkar dekhte jaao 
na jaao hal-e-dil-e-zar dekhte jaao 
ki ji na chahe to na-char dekhte jaao 
bahar-e-umr men bagh-e-jahan ki sair karo 
khila hua hai ye gulzar dekhte jaao 
yahi to chashm-e-haqiqat nigar ka surma hai 
niza-e-kafir-o-din-dar dekhte jaao 
uThao aankh na sharmao ye to mahfil hai 
ghazab se janib-e-aghyar dekhte jaao 
nahin hai jins-e-vafa ki tumhen jo qadr na ho 
banenge kitne kharidar dekhte jaao 
tumhen gharaz jo karo rahm pa.emalon par 
tum apni shokhi-e-raftar dekhte jaao 
qasam bhi khaa.i thi qur.an bhi uThaya tha 
phir aaj hai vahi inkar dekhte jaao 
ye shamat aa.i ki us ki gali men dil ne kaha 
khula hai rauzan-e-divar dekhte jaao 
hua hai kya abhi hangama aur kuchh hoga 
fughan men hashr ke asar dekhte jaao 
shab-e-visal adu ki yahi nishani hai 
nishan-e-bosa-e-rukhsar dekhte jaao 
tumhari aankh mire dil se le sabab be-vaj.h 
hui hai laDne ko tayyar dekhte jaao 
idhar ko aa hi ga.e ab to hazrat-e-zahid 
yahin hai khana-e-khummar dekhte jaao 
raqib barsar-e-parkhash ham se hota hai 
baDhegi muft men takrar dekhte jaao 
nahin hain jurm-e-mohabbat men sab ke sab mulzim 
khata muaaf khata-var dekhte jaao 
dikha rahi hai tamasha falak ki nairangi 
naya hai sho.abada har baar dekhte jaao 
bana diya miri chahat ne ghairat-e-yusuf 
tum apni garmi-e-bazar dekhte jaao 
na jaao band kiye aankh rah-ravan-e-adam 
idhar udhar bhi khabar-dar dekhte jaao 
suni-suna.i pe hargiz kabhi amal na karo 
hamare haal ke akhbar dekhte jaao 
koi na koi har ik sher men hai baat zarur 
janab-e-'dagh' ke ash.ar dekhte jaao"
273,dagh-dehlvi,"tumhare khat men naya ik salam kis ka tha 
na tha raqib to akhir vo naam kis ka tha 
vo qatl kar ke mujhe har kisi se puchhte hain 
ye kaam kis ne kiya hai ye kaam kis ka tha 
vafa karenge nibahenge baat manenge 
tumhen bhi yaad hai kuchh ye kalam kis ka tha 
raha na dil men vo bedard aur dard raha 
muqim kaun hua hai maqam kis ka tha 
na puchh-gachh thi kisi ki vahan na av-bhagat 
tumhari bazm men kal ehtimam kis ka tha 
tamam bazm jise sun ke rah ga.i mushtaq 
kaho vo tazkira-e-na-tamam kis ka tha 
hamare khat ke to purze kiye paDha bhi nahin 
suna jo tu ne ba-dil vo payam kis ka tha 
uTha.i kyuun na qayamat adu ke kuche men 
lihaz aap ko vaqt-e-khiram kis ka tha 
guzar gaya vo zamana kahun to kis se kahun 
khayal dil ko mire sub.h o shaam kis ka tha 
hamen to hazrat-e-va.iz ki zid ne pilva.i 
yahan irada-e-sharb-e-mudam kis ka tha 
agarche dekhne vaale tire hazaron the 
tabah-hal bahut zer-e-bam kis ka tha 
vo kaun tha ki tumhen jis ne bevafa jaana 
khayal-e-kham ye sauda-e-kham kis ka tha 
inhin sifat se hota hai aadmi mash.hur 
jo lutf aam vo karte ye naam kis ka tha 
har ik se kahte hain kya 'dagh' bevafa nikla 
ye puchhe un se koi vo ghulam kis ka tha"
274,dagh-dehlvi,"un ke ik jan-nisar ham bhi hain 
hain jahan sau hazar ham bhi hain 
tum bhi bechain ham bhi hain bechain 
tum bhi ho be-qarar ham bhi hain 
ai falak kah to kya irada hai 
aish ke khvast-gar ham bhi hain 
khinch la.ega jazb-e-dil un ko 
hama tan intizar ham bhi hain 
bazm-e-dushman men le chala hai dil 
kaise be-ikhtiyar ham bhi hain 
shahr khali kiye dukan kaisi 
ek hi bada-khvar ham bhi hain 
sharm samjhe tire taghaful ko 
vaah kya hoshiyar ham bhi hain 
haath ham se milao ai muusa 
ashiq-e-ru-e-yar ham bhi hain 
khvahish-e-bada-e-tuhur nahin 
kaise parhez-gar ham bhi hain 
tum agar apni guun ke ho ma.ashuq 
apne matlab ke yaar ham bhi hain 
jis ne chaha phansa liya ham ko 
dilbaron ke shikar ham bhi hain 
aa.i mai-khane se ye kis ki sada 
laao yaron ke yaar ham bhi hain 
le hi to legi dil nigah tiri 
har tarah hoshiyar ham bhi hain 
idhar aa kar bhi fatiha paDh lo 
aaj zer-e-mazar ham bhi hain 
ghair ka haal puchhiye ham se 
us ke jalse ke yaar ham bhi hain 
kaun sa dil hai jis men 'dagh' nahin 
ishq men yadgar ham bhi hain"
275,dagh-dehlvi,"uzr aane men bhi hai aur bulate bhi nahin 
ba.is-e-tark-e-mulaqat batate bhi nahin 
muntazir hain dam-e-rukhsat ki ye mar jaa.e to jaa.en 
phir ye ehsan ki ham chhoD ke jaate bhi nahin 
sar uThao to sahi aankh milao to sahi 
nashsha-e-mai bhi nahin niind ke maate bhi nahin 
kya kaha phir to kaho ham nahin sunte teri 
nahin sunte to ham aison ko sunate bhi nahin 
khuub parda hai ki chilman se lage baiThe hain 
saaf chhupte bhi nahin samne aate bhi nahin 
mujh se laghar tiri ankhon men khaTakte to rahe 
tujh se nazuk miri nazron men samate bhi nahin 
dekhte hi mujhe mahfil men ye irshad hua 
kaun baiTha hai use log uThate bhi nahin 
ho chuka qat.a ta.alluq to jafa.en kyuun hon 
jin ko matlab nahin rahta vo satate bhi nahin 
ziist se tang ho ai 'dagh' to jiite kyuun ho 
jaan pyari bhi nahin jaan se jaate bhi nahin"
276,dagh-dehlvi,"uzr un ki zaban se nikla 
tiir goya kaman se nikla 
vo chhalava is aan se nikla 
al-aman har zaban se nikla 
khar-e-hasrat bayan se nikla 
dil ka kanTa zaban se nikla 
fitna-gar kya makan se nikla 
asman asman se nikla 
aa gaya ghash nigah dekhte hi 
mudda.a kab zaban se nikla 
kha ga.e the vafa ka dhoka ham 
jhuuT sach imtihan se nikla 
dil men rahne na duun tira shikva 
dil men aaya zaban se nikla 
vahm aate hain dekhiye kya ho 
vo akela makan se nikla 
tum baraste rahe sar-e-mahfil 
kuchh bhi meri zaban se nikla 
sach to ye hai mo.amla dil ka 
bahar apne guman se nikla 
us ko aayat hadis kya samjhen 
jo tumhari zaban se nikla 
paD gaya jo zaban se teri harf 
phir na apne makan se nikla 
dekh kar ru-e-yar salle-ala 
be-tahasha zaban se nikla 
lo qayamat ab aa.i vo kafir 
ban-bana kar makan se nikla 
mar ga.e ham magar tira arman 
dil se nikla na jaan se nikla 
rah-rav-e-rah-e-ishq the lakhon 
aage main karvan se nikla 
samjho patthar ki tum lakir use 
jo hamari zaban se nikla 
bazm se tum ko le ke ja.enge 
kaam kab phul-pan se nikla 
kya muravvat hai navak-e-dil-doz 
pahle hargiz na jaan se nikla 
tere divanon ka bhi lashkar aaj 
kis tajammul se shaan se nikla 
muD ke dekha to main ne kab dekha 
duur jab pasban se nikla 
vo hile lab tumhare vaade par 
vo tumhari zaban se nikla 
us ki banki ada ne jab maara 
dam mira aan taan se nikla 
mere aansu ki us ne ki tarif 
khuub moti ye kaan se nikla 
ham khaDe tum se baten karte the 
ghair kyuun darmiyan se nikla 
zikr ahl-e-vafa ka jab aaya 
'dagh' un ki zaban se nikla"
277,dagh-dehlvi,"vo zamana nazar nahin aata 
kuchh Thikana nazar nahin aata 
jaan jaati dikha.i deti hai 
un ka aana nazar nahin aata 
ishq dar-parda phunkta hai aag 
ye jalana nazar nahin aata 
ik zamana miri nazar men raha 
ik zamana nazar nahin aata 
dil ne is bazm men biTha to diya 
uTh ke jaana nazar nahin aata 
rahiye mushtaq-e-jalva-e-didar 
ham ne maana nazar nahin aata 
le chalo mujh ko rah-ravan-e-adam 
yaan Thikana nazar nahin aata 
dil pe baiTha kahan se tir-e-nigah 
ye nishana nazar nahin aata 
tum milaoge khaak men ham ko 
dil milana nazar nahin aata 
aap hi dekhte hain ham ko to 
dil ka aana nazar nahin aata 
dil-e-pur-arzu luTa ai 'dagh' 
vo khazana nazar nahin aata"
278,dagh-dehlvi,"ye baat baat men kya nazuki nikalti hai 
dabi dabi tire lab se hansi nikalti hai 
Thahar Thahar ke jala dil ko ek baar na phunk 
ki is men bu-e-mohabbat abhi nikalti hai 
baja.e shikva bhi deta huun main dua us ko 
miri zaban se karun kya yahi nikalti hai 
khushi men ham ne ye shokhi kabhi nahin dekhi 
dam-e-itab jo rangat tiri nikalti hai 
hazar baar jo manga karo to kya hasil 
dua vahi hai jo dil se kabhi nikalti hai 
ada se teri magar khinch rahin hain talvaren 
nigah nigah se chhuri par chhuri nikalti hai 
muhit-e-ishq men hai kya umiid o biim mujhe 
ki Duub Duub ke kashti miri nikalti hai 
jhalak rahi hai sar-e-shakh-e-mizha khuun ki buund 
shajar men pahle samar se kali nikalti hai 
shab-e-firaq jo khole hain ham ne zakhm-e-jigar 
ye intizar hai kab chandni nikalti hai 
samajh to lijiye kahne to dijiye matlab 
bayan se pahle hi mujh par chhuri nikalti hai 
ye dil ki aag hai ya dil ke nuur ka hai zuhur 
nafas nafas men mire raushni nikalti hai 
kaha jo main ne ki mar ja.unga to kahte hain 
hamare za.iche men zindagi nikalti hai 
samajhne vaale samajhte hain pech ki taqrir 
ki kuchh na kuchh tiri baton men fi nikalti hai 
dam-e-akhir tasavvur hai kis pari-vash ka 
ki meri ruuh bhi ban kar pari nikalti hai 
sanam-kade men bhi hai husn ik khuda.i ka 
ki jo nikalti hai surat pari nikalti hai 
mire nikale na niklegi aarzu meri 
jo tum nikalna chaho abhi nikalti hai 
gham-e-firaq men ho 'dagh' is qadar betab 
zara se ranj men jaan aap ki nikalti hai"
279,dagh-dehlvi,"zahid na kah buri ki ye mastane aadmi hain 
tujh ko lipaT paDenge divane aadmi hain 
ghairon ki dosti par kyuun e'tibar kiije 
ye dushmani karenge begane aadmi hain 
jo aadmi pe guzri vo ik siva tumhare 
kya ji laga ke sunte afsane aadmi hain 
kya jur.aten jo ham ko darban tumhara Toke 
kah do ki ye to jane-pahchane aadmi hain 
mai buund bhar pila kar kya hans raha hai saaqi 
bhar bhar ke piite akhir paimane aadmi hain 
tum ne hamare dil men ghar kar liya to kya hai 
abad karte akhir virane aadmi hain 
naseh se koi kah de kiije kalam aisa 
hazrat ko ta ki koi ye jaane aadmi hain 
jab davar-e-qayamat puchhega tum pe rakh kar 
kah denge saaf ham to begane aadmi hain 
main vo bashar ki mujh se har aadmi ko nafrat 
tum sham.a vo ki tum par parvane aadmi hain 
mahfil bhari hui hai sauda.iyon se us ki 
us ghairat-e-pari par divane aadmi hain 
shabash 'dagh' tujh ko kya tegh-e-ishq khaa.i 
ji karte hain vahi jo mardane aadmi hain"
280,fahmida-riaz,"char-su hai baDi vahshat ka saman 
kisi aaseb ka saaya hai yahan 
koi avaz si hai marsiyan-khvan 
shahr ka shahr bana goristan 
ek makhluq jo basti hai yahan 
jis pe insan ka guzarta hai guman 
khud to sakit hai misal-e-tasvir 
jumbish-e-ghair se hai raqs-kunan 
koi chehra nahin juz zer-e-naqab 
na koi jism hai juz be-dil-o-jan 
ulma hain dushman-e-fahm-o-tahaqiq 
kodani sheva-e-danish-mandan 
sha.ir-e-qaum pe ban aa.i hai 
kizb kaise ho tasavvuf men nihan 
lab hain masruf-e-qasida-goi 
aur ankhon men hai zillat uryan 
sabz khat aqibat-o-din ke asiir 
parsa khush-tan-o-nau-khez javan 
ye zan-e-naghma-gar-o-ishq-shi.ar 
yas-o-hasrat se hui hai hairan 
kis se ab arzu-e-vasl karen 
is kharabe men koi mard kahan"
281,fahmida-riaz,"jo mujh men chhupa mera gala ghonT raha hai 
ya vo koi iblis hai ya mera khuda hai 
jab sar men nahin ishq to chehre pe chamak hai 
ye nakhl khizan aa.i to shadab hua hai 
kya mera ziyan hai jo muqabil tire aa ja.un 
ye amr to ma.alum ki tu mujh se baDa hai 
main banda-o-nachar ki sairab na ho pa.un 
ai zahir-o-maujud mira jism dua hai 
haan us ke ta.aqub se mire dil men hai inkar 
vo shakhs kisi ko na milega na mila hai 
kyuun nur-e-abad dil men guzar kar nahin paata 
siine ki siyahi se naya harf likha hai"
282,fahmida-riaz,"kabhi dhanak si utarti thi un nigahon men 
vo shokh rang bhi dhime paDe havaon men 
main tez-gam chali ja rahi thi us ki samt 
kashish ajiib thi us dasht ki sadaon men 
vo ik sada jo fareb-e-sada se bhi kam hai 
na Duub jaa.e kahin tund-rau havaon men 
sukut-e-sham hai aur main huun gosh-bar-avaz 
ki ek va.ade ka afsun sa hai fazaon men 
miri tarah yunhi gum-karda-rah chhoDegi 
tum apni baanh na dena hava ki banhon men 
nuqush paanv ke likhte hain manzil-e-na-yaft 
mira safar to hai tahrir meri rahon men"
283,fahmida-riaz,"patthar se visal mangti huun 
main adamiyon se kaT ga.i huun 
shayad pa.un suragh-e-ulfat 
muTThi men khak-bhar rahi huun 
har lams hai jab tapish se aari 
kisi aanch se yuun pighal rahi huun 
vo khvahish-e-bosa bhi nahin ab 
hairat se honT kaTti huun 
ik tiflak-e-justuju huun shayad 
main apne badan se khelti huun 
ab tab.a kisi pe kyuun ho raghib 
insanon ko barat chuki huun"
284,fahmida-riaz,"ye kis ke ansuon ne us naqsh ko miTaya 
jo mere lauh-e-dil par tu ne kabhi banaya 
tha dil jab us pe maa.il tha shauq sakht mushkil 
targhib ne use bhi asan kar dikhaya 
ik gard-bad men tu ojhal hua nazar se 
is dasht-e-be-samar se juz khaak kuchh na paaya 
ai chob-e-khushk-e-sahra vo bad-e-shauq kya thi 
meri tarah barahna jis ne tujhe banaya 
phir ham hain nim-shab hai andesha-e-abas hai 
vo vahima ki jis se tera yaqin aaya"
285,fahmida-riaz,"ye pairahan jo miri ruuh ka utar na saka 
to nakh-ba-nakh kahin paivast resha-e-dil tha 
mujhe ma.al-e-safar ka malal kyun-kar ho 
ki jab safar hi mira faslon ka dhoka tha 
main jab firaq ki raton men us ke saath rahi 
vo phir visal ke lamhon men kyuun akela tha 
vo vaste ki tira darmiyan bhi kyuun aa.e 
khuda ke saath mira jism kyuun na ho tanha 
sarab huun main tiri pyaas kya bujha.ungi 
is ishtiyaq se tishna zaban qarib na la 
sarab huun ki badan ki yahi shahadat hai 
har ek uzv men bahta hai ret ka dariya 
jo mere lab pe hai shayad vahi sadaqat hai 
jo mere dil men hai us harf-e-ra.egan pe na ja 
jise main toD chuki huun vo raushni ka tilism 
shua-e-nur-e-azal ke siva kuchh aur na tha"
286,faiz-ahmad-faiz,"aa.e kuchh abr kuchh sharab aa.e 
is ke ba.ad aa.e jo azaab aa.e 
bam-e-mina se mahtab utre 
dast-e-saqi men aftab aa.e 
har rag-e-khun men phir charaghan ho 
samne phir vo be-naqab aa.e 
umr ke har varaq pe dil ki nazar 
teri mehr-o-vafa ke baab aa.e 
kar raha tha gham-e-jahan ka hisab 
aaj tum yaad be-hisab aa.e 
na ga.i tere gham ki sardari 
dil men yuun roz inqalab aa.e 
jal uThe bazm-e-ghair ke dar-o-bam 
jab bhi ham khanuman-kharab aa.e 
is tarah apni khamushi gunji 
goya har samt se javab aa.e 
'faiz' thi raah sar-ba-sar manzil 
ham jahan pahunche kamyab aa.e"
287,faiz-ahmad-faiz,"aaj yuun mauj-dar-mauj gham tham gaya is tarah gham-zadon ko qarar aa gaya 
jaise khush-bu-e-zulf-e-bahar aa ga.i jaise paigham-e-didar-e-yar aa gaya 
jis ki did-o-talab vahm samjhe the ham ru-ba-ru phir sar-e-rahguzar aa gaya 
sub.h-e-farda ko phir dil tarasne laga umr-e-rafta tira e'tibar aa gaya 
rut badalne lagi rang-e-dil dekhna rang-e-gulshan se ab haal khulta nahin 
zakhm chhalka koi ya koi gul khila ashk umDe ki abr-e-bahar aa gaya 
khun-e-ushshaq se jaam bharne lage dil sulagne lage daagh jalne lage 
mahfil-e-dard phir rang par aa ga.i phir shab-e-arzu par nikhar aa gaya 
sarfaroshi ke andaz badle ga.e davat-e-qatl par maqtal-e-shahr men 
Daal kar koi gardan men tauq aa gaya laad kar koi kandhe pe daar aa gaya 
'faiz' kya janiye yaar kis aas par muntazir hain ki la.ega koi khabar 
mai-kashon par hua mohtasib mehrban dil-figaron pe qatil ko pyaar aa gaya"
288,faiz-ahmad-faiz,"'aap ki yaad aati rahi raat bhar'' 
chandni dil dukhati rahi raat bhar 
gaah jalti hui gaah bujhti hui 
sham-e-gham jhilmilati rahi raat bhar 
koi khushbu badalti rahi pairahan 
koi tasvir gaati rahi raat bhar 
phir saba saya-e-shakh-e-gul ke tale 
koi qissa sunati rahi raat bhar 
jo na aaya use koi zanjir-e-dar 
har sada par bulati rahi raat bhar 
ek ummid se dil bahalta raha 
ik tamanna satati rahi raat bhar"
289,faiz-ahmad-faiz,"ab jo koi puchhe bhi to us se kya sharh-e-halat karen 
dil Thahre to dard suna.en dard thame to baat karen 
shaam hui phir josh-e-qadah ne bazm-e-harifan raushan ki 
ghar ko aag laga.en ham bhi raushan apni raat karen 
qatl-e-dil-o-jan apne sar hai apna lahu apni gardan pe 
mohr-ba-lab baiThe hain kis ka shikva kis ke saath karen 
hijr men shab bhar dard-o-talab ke chand sitare saath rahe 
sub.h ki virani men yaaro kaise basar auqat karen"
290,faiz-ahmad-faiz,"ab ke baras dastur-e-sitam men kya kya baab izad hue 
jo qatil the maqtul hue jo said the ab sayyad hue 
pahle bhi khizan men baagh ujDe par yuun nahin jaise ab ke baras 
saare buuTe patta patta ravish ravish barbad hue 
pahle bhi tavaf-e-sham-e-vafa thi rasm mohabbat valon ki 
ham tum se pahle bhi yahan 'mansur' hue 'farhad' hue 
ik gul ke murjhane par kya gulshan men kohram macha 
ik chehra kumhla jaane se kitne dil nashad hue 
'faiz' na ham 'yusuf' na koi 'yaqub' jo ham ko yaad kare 
apni kya kan.an men rahe ya misr men ja abad hue"
291,faiz-ahmad-faiz,"ab vahi harf-e-junun sab ki zaban Thahri hai 
jo bhi chal nikli hai vo baat kahan Thahri hai 
aaj tak shaikh ke ikram men jo shai thi haram 
ab vahi dushman-e-din rahat-e-jan Thahri hai 
hai khabar garm ki phirta hai gurezan naseh 
guftugu aaj sar-e-ku-e-butan Thahri hai 
hai vahi ariz-e-laila vahi shirin ka dahan 
nigah-e-shauq ghaDi bhar ko jahan Thahri hai 
vasl ki shab thi to kis darja subuk guzri thi 
hijr ki shab hai to kya sakht giran Thahri hai 
bikhri ik baar to haath aa.i hai kab mauj-e-shamim 
dil se nikli hai to kab lab pe fughan Thahri hai 
dast-e-sayyad bhi aajiz hai kaf-e-gul-chin bhi 
bu-e-gul Thahri na bulbul ki zaban Thahri hai 
aate aate yunhi dam bhar ko ruki hogi bahar 
jaate jaate yunhi pal bhar ko khizan Thahri hai 
ham ne jo tarz-e-fughan ki hai qafas men ijad 
'faiz' gulshan men vahi tarz-e-bayan Thahri hai"
292,faiz-ahmad-faiz,"baat bas se nikal chali hai 
dil ki halat sambhal chali hai 
ab junun had se baDh chala hai 
ab tabi.at bahal chali hai 
ashk khunab ho chale hain 
gham ki rangat badal chali hai 
ya yunhi bujh rahi hain sham.en 
ya shab-e-hijr Tal chali hai 
laakh paigham ho ga.e hain 
jab saba ek pal chali hai 
jaao ab so raho sitaro 
dard ki raat Dhal chali hai"
293,faiz-ahmad-faiz,"chand nikle kisi janib tiri zeba.i ka 
rang badle kisi surat shab-e-tanha.i ka 
daulat-e-lab se phir ai khusrav-e-shirin-dahanan 
aaj arzan ho koi harf shanasa.i ka 
garmi-e-rashk se har anjuman-e-gul-badanan 
tazkira chheDe tiri pairahan-ara.i ka 
sehn-e-gulshan men kabhi ai shah-e-shamshad-qadan 
phir nazar aa.e saliqa tiri ra.ana.i ka 
ek baar aur masiha-e-dil-e-dil-zadagan 
koi va.ada koi iqrar masiha.i ka 
diida o dil ko sambhalo ki sar-e-sham-e-firaq 
saz-o-saman baham pahuncha hai rusva.i ka"
294,faiz-ahmad-faiz,"chashm-e-maigun zara idhar kar de 
dast-e-qudrat ko be-asar kar de 
tez hai aaj dard-e-dil saaqi 
talkhi-e-mai ko tez-tar kar de 
josh-e-vahshat hai tishna-kam abhi 
chak-e-daman ko ta jigar kar de 
meri qismat se khelne vaale 
mujh ko qismat se be-khabar kar de 
luT rahi hai miri mata-e-niyaz 
kaash vo is taraf nazar kar de 
'faiz' takmil-e-arzu malum 
ho sake to yunhi basar kar de"
295,faiz-ahmad-faiz,"darbar men ab satvat-e-shahi ki alamat 
darban ka asa hai ki musannif ka qalam hai 
avara hai phir koh-e-nida par jo basharat 
tamhid-e-masarrat hai ki tul-e-shab-e-gham hai 
jis dhajji ko galiyon men liye phirte hain tiflan 
ye mera gareban hai ki lashkar ka alam hai 
jis nuur se hai shahr ki divar darakhshan 
ye khun-e-shahidan hai ki zar-khana-e-jam hai 
halqa kiye baiThe raho ik sham.a ko yaaro 
kuchh raushni baaqi to hai har-chand ki kam hai"
296,faiz-ahmad-faiz,"dil men ab yuun tire bhule hue gham aate hain 
jaise bichhDe hue kaabe men sanam aate hain 
ek ik kar ke hue jaate hain taare raushan 
meri manzil ki taraf tere qadam aate hain 
raqs-e-mai tez karo saaz ki lai tez karo 
su-e-mai-khana safiran-e-haram aate hain 
kuchh hamin ko nahin ehsan uThane ka dimagh 
vo to jab aate hain ma.il-ba-karam aate hain 
aur kuchh der na guzre shab-e-furqat se kaho 
dil bhi kam dukhta hai vo yaad bhi kam aate hain"
297,faiz-ahmad-faiz,"donon jahan teri mohabbat men haar ke 
vo ja raha hai koi shab-e-gham guzar ke 
viran hai mai-kada khum-o-saghar udaas hain 
tum kya ga.e ki ruuTh ga.e din bahar ke 
ik fursat-e-gunah mili vo bhi chaar din 
dekhe hain ham ne hausle parvardigar ke 
duniya ne teri yaad se begana kar diya 
tujh se bhi dil-fareb hain gham rozgar ke 
bhule se muskura to diye the vo aaj 'faiz' 
mat puchh valvale dil-e-na-karda-kar ke"
298,faiz-ahmad-faiz,"garmi-e-shauq-e-nazara ka asar to dekho 
gul khile jaate hain vo saya-e-tar to dekho 
aise nadan bhi na the jaan se guzarne vaale 
naseho pand-garo rahguzar to dekho 
vo to vo hai tumhen ho ja.egi ulfat mujh se 
ik nazar tum mire mahbub-e-nazar to dekho 
vo jo ab chaak gareban bhi nahin karte hain 
dekhne vaalo kabhi un ka jigar to dekho 
daman-e-dard ko gulzar bana rakkha hai 
aao ik din dil-e-pur-khun ka hunar to dekho 
sub.h ki tarah jhamakta hai shab-e-gham ka ufuq 
'faiz' tabindagi-e-dida-e-tar to dekho"
299,faiz-ahmad-faiz,"go sab ko baham saghar o baada to nahin tha 
ye shahr udaas itna ziyada to nahin tha 
galiyon men phira karte the do chaar divane 
har shakhs ka sad chaak labada to nahin tha 
manzil ko na pahchane rah-e-ishq ka raahi 
nadan hi sahi aisa bhi saada to nahin tha 
thak kar yunhi pal bhar ke liye aankh lagi thi 
so kar hi na uTThen ye irada to nahin tha 
vaa.iz se rah-o-rasm rahi rind se sohbat 
farq in men koi itna ziyada to nahin tha"
300,faiz-ahmad-faiz,"gulon men rang bhare bad-e-nau-bahar chale 
chale bhi aao ki gulshan ka karobar chale 
qafas udaas hai yaaro saba se kuchh to kaho 
kahin to bahr-e-khuda aaj zikr-e-yar chale 
kabhi to sub.h tire kunj-e-lab se ho aghaz 
kabhi to shab sar-e-kakul se mushk-bar chale 
baDa hai dard ka rishta ye dil gharib sahi 
tumhare naam pe a.enge gham-gusar chale 
jo ham pe guzri so guzri magar shab-e-hijran 
hamare ashk tiri aqibat sanvar chale 
huzur-e-yar hui daftar-e-junun ki talab 
girah men le ke gareban ka taar taar chale 
maqam 'faiz' koi raah men jacha hi nahin 
jo ku-e-yar se nikle to su-e-dar chale"
301,faiz-ahmad-faiz,"hairan hai jabin aaj kidhar sajda rava hai 
sar par hain khudavand sar-e-arsh khuda hai 
kab tak ise sinchoge tamanna-e-samar men 
ye sabr ka pauda to na phula na phala hai 
milta hai khiraj us ko tiri nan-e-javin se 
har badshah-e-vaqt tire dar ka gada hai 
har ek uqubat se hai talkhi men sava-tar 
vo rang jo na-karda gunahon ki saza hai 
ehsan liye kitne masiha-nafason ke 
kya kijiye dil ka na jala hai na bujha hai"
302,faiz-ahmad-faiz,"ham musafir yunhi masruf-e-safar ja.enge 
be-nishan ho ga.e jab shahr to ghar ja.enge 
kis qadar hoga yahan mehr-o-vafa ka matam 
ham tiri yaad se jis roz utar ja.enge 
jauhari band kiye jaate hain bazar-e-sukhan 
ham kise bechne almas-o-guhar ja.enge 
nemat-e-zist ka ye qarz chukega kaise 
laakh ghabra ke ye kahte rahen mar ja.enge 
shayad apna bhi koi bait hudi-khvan ban kar 
saath ja.ega mire yaar jidhar ja.enge 
'faiz' aate hain rah-e-ishq men jo sakht maqam 
aane valon se kaho ham to guzar ja.enge"
303,faiz-ahmad-faiz,"ham ne sab sher men sanvare the 
ham se jitne sukhan tumhare the 
rang-o-khushbu ke husn-o-khubi ke 
tum se the jitne isti.are the 
tere qaul-o-qarar se pahle 
apne kuchh aur bhi sahare the 
jab vo la.al-o-gohar hisab kiye 
jo tire gham ne dil pe vaare the 
mere daman men aa gire saare 
jitne tasht-e-falak men taare the 
umr-e-javed ki dua karte 
'faiz' itne vo kab hamare the"
304,faiz-ahmad-faiz,"ham par tumhari chaah ka ilzam hi to hai 
dushnam to nahin hai ye ikram hi to hai 
karte hain jis pe ta.an koi jurm to nahin 
shauq-e-fuzul o ulfat-e-nakam hi to hai 
dil mudda.i ke harf-e-malamat se shaad hai 
ai jan-e-jan ye harf tira naam hi to hai 
dil na-umid to nahin nakam hi to hai 
lambi hai gham ki shaam magar shaam hi to hai 
dast-e-falak men gardish-e-taqdir to nahin 
dast-e-falak men gardish-e-ayyam hi to hai 
akhir to ek roz karegi nazar vafa 
vo yar-e-khush-khisal sar-e-bam hi to hai 
bhigi hai raat 'faiz' ghazal ibtida karo 
vaqt-e-sarod dard ka hangam hi to hai"
305,faiz-ahmad-faiz,"hamin se apni nava ham-kalam hoti rahi 
ye tegh apne lahu men niyam hoti rahi 
muqabil-e-saf-e-a.ada jise kiya aghaz 
vo jang apne hi dil men tamam hoti rahi 
koi masiha na ifa-e-ahd ko pahuncha 
bahut talash pas-e-qatl-e-am hoti rahi 
ye barhaman ka karam vo ata-e-shaikh-e-haram 
kabhi hayat kabhi mai haram hoti rahi 
jo kuchh bhi ban na paDa 'faiz' luT ke yaron se 
to rahzanon se dua-o-salam hoti rahi"
306,faiz-ahmad-faiz,"har haqiqat majaz ho jaa.e 
kafiron ki namaz ho jaa.e 
dil rahin-e-niyaz ho jaa.e 
bekasi karsaz ho jaa.e 
minnat-e-chara-saz kaun kare 
dard jab jan-navaz ho jaa.e 
ishq dil men rahe to rusva ho 
lab pe aa.e to raaz ho jaa.e 
lutf ka intizar karta huun 
jaur ta hadd-e-naz ho jaa.e 
umr be-sud kaT rahi hai 'faiz' 
kaash ifsha-e-raz ho jaa.e"
307,faiz-ahmad-faiz,"himmat-e-iltija nahin baaqi 
zabt ka hausla nahin baaqi 
ik tiri diid chhin ga.i mujh se 
varna duniya men kya nahin baaqi 
apni mashq-e-sitam se haath na khinch 
main nahin ya vafa nahin baaqi 
teri chashm-e-alam-navaz ki khair 
dil men koi gila nahin baaqi 
ho chuka khatm ahd-e-hijr-o-visal 
zindagi men maza nahin baaqi"
308,faiz-ahmad-faiz,"ishq minnat-e-kash-e-qarar nahin 
husn majbur-e-intizar nahin 
teri ranjish ki intiha ma.alum 
hasraton ka miri shumar nahin 
apni nazren bikher de saaqi 
mai ba-andaza-e-khumar nahin 
zer-e-lab hai abhi tabassum-e-dost 
muntashir jalva-e-bahar nahin 
apni takmil kar raha huun main 
varna tujh se to mujh ko pyaar nahin 
chara-e-intizar kaun kare 
teri nafrat bhi ustuvar nahin 
'faiz' zinda rahen vo hain to sahi 
kya hua gar vafa-shi.ar nahin"
309,faiz-ahmad-faiz,"kab tak dil ki khair mana.en kab tak rah dikhlaoge 
kab tak chain ki mohlat doge kab tak yaad na aaoge 
biita diid ummid ka mausam khaak uDti hai ankhon men 
kab bhejoge dard ka badal kab barkha barsaoge 
ahd-e-vafa ya tark-e-mohabbat jo chaho so aap karo 
apne bas ki baat hi kya hai ham se kya manvaoge 
kis ne vasl ka suraj dekha kis par hijr ki raat Dhali 
gesuon vaale kaun the kya the un ko kya jatlaoge 
'faiz' dilon ke bhaag men hai ghar bharna bhi luT jaana thi 
tum is husn ke lutf-o-karam par kitne din itraoge"
310,faiz-ahmad-faiz,"kab Thahrega dard ai dil kab raat basar hogi 
sunte the vo a.enge sunte the sahar hogi 
kab jaan lahu hogi kab ashk guhar hoga 
kis din tiri shunva.i ai dida-e-tar hogi 
kab mahkegi fasl-e-gul kab bahkega mai-khana 
kab sub.h-e-sukhan hogi kab sham-e-nazar hogi 
vaa.iz hai na zahid hai naseh hai na qatil hai 
ab shahr men yaron ki kis tarah basar hogi 
kab tak abhi rah dekhen ai qamat-e-janana 
kab hashr muayyan hai tujh ko to khabar hogi"
311,faiz-ahmad-faiz,"kab yaad men tera saath nahin kab haat men tera haat nahin 
sad-shukr ki apni raton men ab hijr ki koi raat nahin 
mushkil hain agar halat vahan dil bech aa.en jaan de aa.en 
dil vaalo kucha-e-janan men kya aise bhi halat nahin 
jis dhaj se koi maqtal men gaya vo shaan salamat rahti hai 
ye jaan to aani jaani hai is jaan ki to koi baat nahin 
maidan-e-vafa darbar nahin yaan nam-o-nasab ki puchh kahan 
ashiq to kisi ka naam nahin kuchh ishq kisi ki zaat nahin 
gar baazi ishq ki baazi hai jo chaho laga do Dar kaisa 
gar jiit ga.e to kya kahna haare bhi to baazi maat nahin"
312,faiz-ahmad-faiz,"kabhi kabhi yaad men ubharte hain naqsh-e-mazi miTe miTe se 
vo azma.ish dil o nazar ki vo qurbaten si vo fasle se 
kabhi kabhi aarzu ke sahra men aa ke rukte hain qafile se 
vo saari baten lagav ki si vo saare unvan visal ke se 
nigah o dil ko qarar kaisa nashat o gham men kami kahan ki 
vo jab mile hain to un se har baar ki hai ulfat na.e sire se 
bahut giran hai ye aish-e-tanha kahin subuk-tar kahin gavara 
vo dard-e-pinhan ki saari duniya rafiq thi jis ke vaste se 
tumhin kaho rind o mohtasib men hai aaj shab kaun farq aisa 
ye aa ke baiThe hain mai-kade men vo uTh ke aa.e hain mai-kade se"
313,faiz-ahmad-faiz,"kuchh mohtasibon ki khalvat men kuchh vaa.iz ke ghar jaati hai 
ham bada-kashon ke hisse ki ab jaam men kam-tar jaati hai 
yuun arz-o-talab se kam ai dil patthar dil paani hote hain 
tum laakh raza ki khu Daalo kab khu-e-sitamgar jaati hai 
bedad-garon ki basti hai yaan daad kahan khairat kahan 
sar phoDti phirti hai nadan fariyad jo dar dar jaati hai 
haan jaan ke ziyan ki ham ko bhi tashvish hai lekin kya kiije 
har rah jo udhar ko jaati hai maqtal se guzar kar jaati hai 
ab kucha-e-dil-bar ka rah-rau rahzan bhi bane to baat bane 
pahre se adu Talte hi nahin aur raat barabar jaati hai 
ham ahl-e-qafas tanha bhi nahin har roz nasim-e-sub.h-e-vatan 
yadon se mo.attar aati hai ashkon se munavvar jaati hai"
314,faiz-ahmad-faiz,"kuchh pahle in ankhon aage kya kya na nazara guzre tha 
kya raushan ho jaati thi gali jab yaar hamara guzre tha 
the kitne achchhe log ki jin ko apne gham se fursat thi 
sab puchhen the ahval jo koi dard ka maara guzre tha 
ab ke khizan aisi Thahri vo saare zamane bhuul ga.e 
jab mausam-e-gul har phere men aa aa ke dobara guzre tha 
thi yaron ki bohtat to ham aghyar se bhi bezar na the 
jab mil baiThe to dushman ka bhi saath gavara guzre tha 
ab to haath sujha.i na deve lekin ab se pahle to 
aankh uThte hi ek nazar men aalam saara guzre tha"
315,faiz-ahmad-faiz,"na ab raqib na naseh na gham-gusar koi 
tum ashna the to thiin ashna.iyan kya kya 
juda the ham to mayassar thiin qurbaten kitni 
baham hue to paDi hain juda.iyan kya kya 
pahunch ke dar pe tire kitne mo'tabar Thahre 
agarche rah men huiin jag-hansa.iyan kya kya 
ham aise sada-dilon ki niyaz-mandi se 
buton ne ki hain jahan men khuda.iyan kya kya 
sitam pe khush kabhi lutf-o-karam se ranjida 
sikha.in tum ne hamen kaj-ada.iyan kya kya"
316,faiz-ahmad-faiz,"na ganvao navak-e-nim-kash dil-e-reza-reza ganva diya 
jo bache hain sang sameT lo tan-e-dagh-dagh luTa diya 
mire chara-gar ko naved ho saf-e-dushmanan ko khabar karo 
jo vo qarz rakhte the jaan par vo hisab aaj chuka diya 
karo kaj jabin pe sar-e-kafan mire qatilon ko guman na ho 
ki ghurur-e-ishq ka bankpan pas-e-marg ham ne bhula diya 
udhar ek harf ki kushtani yahan laakh uzr tha guftani 
jo kaha to sun ke uDa diya jo likha to paDh ke miTa diya 
jo ruke to koh-e-giran the ham jo chale to jaan se guzar ga.e 
rah-e-yar ham ne qadam qadam tujhe yadgar bana diya"
317,faiz-ahmad-faiz,"nahin nigah men manzil to justuju hi sahi 
nahin visal mayassar to aarzu hi sahi 
na tan men khuun faraham na ashk ankhon men 
namaz-e-shauq to vajib hai be-vazu hi sahi 
kisi tarah to jame bazm mai-kade vaalo 
nahin jo bada-o-saghar to hav-hu hi sahi 
gar intizar kaThin hai to jab talak ai dil 
kisi ke vada-e-farda ki guftugu hi sahi 
dayar-e-ghair men mahram agar nahin koi 
to 'faiz' zikr-e-vatan apne ru-ba-ru hi sahi"
318,faiz-ahmad-faiz,"nasib azmane ke din aa rahe hain 
qarib un ke aane ke din aa rahe hain 
jo dil se kaha hai jo dil se suna hai 
sab un ko sunane ke din aa rahe hain 
abhi se dil o jaan sar-e-rah rakh do 
ki luTne luTane ke din aa rahe hain 
Tapakne lagi un nigahon se masti 
nigahen churane ke din aa rahe hain 
saba phir hamen puchhti phir rahi hai 
chaman ko sajane ke din aa rahe hain 
chalo 'faiz' phir se kahin dil laga.en 
suna hai Thikane ke din aa rahe hain"
319,faiz-ahmad-faiz,"phir harif-e-bahar ho baiThe 
jaane kis kis ko aaj ro baiThe 
thi magar itni ra.egan bhi na thi 
aaj kuchh zindagi se kho baiThe 
tere dar tak pahunch ke lauT aa.e 
ishq ki aabru Dubo baiThe 
saari duniya se duur ho jaa.e 
jo zara tere paas ho baiThe 
na ga.i teri be-rukhi na ga.i 
ham tiri aarzu bhi kho baiThe 
'faiz' hota rahe jo hona hai 
sher likhte raha karo baiThe"
320,faiz-ahmad-faiz,"qarz-e-nigah-e-yar ada kar chuke hain ham 
sab kuchh nisar-e-rah-e-vafa kar chuke hain ham 
kuchh imtihan-e-dast-e-jafa kar chuke hain ham 
kuchh un ki dastaras ka pata kar chuke hain ham 
ab ehtiyat ki koi surat nahin rahi 
qatil se rasm-o-rah siva kar chuke hain ham 
dekhen hai kaun kaun zarurat nahin rahi 
ku-e-sitam men sab ko khafa kar chuke hain ham 
ab apna ikhtiyar hai chahe jahan chalen 
rahbar se apni raah juda kar chuke hain ham 
un ki nazar men kya karen phika hai ab bhi rang 
jitna lahu tha sarf-e-qaba kar chuke hain ham 
kuchh apne dil ki khu ka bhi shukrana chahiye 
sau baar un ki khu ka gila kar chuke hain ham"
321,faiz-ahmad-faiz,"raz-e-ulfat chhupa ke dekh liya 
dil bahut kuchh jala ke dekh liya 
aur kya dekhne ko baaqi hai 
aap se dil laga ke dekh liya 
vo mire ho ke bhi mire na hue 
un ko apna bana ke dekh liya 
aaj un ki nazar men kuchh ham ne 
sab ki nazren bacha ke dekh liya 
'faiz' takmil-e-gham bhi ho na saki 
ishq ko aazma ke dekh liya"
322,faiz-ahmad-faiz,"rang pairahan ka khushbu zulf lahrane ka naam 
mausam-e-gul hai tumhare baam par aane ka naam 
dosto us chashm o lab ki kuchh kaho jis ke baghair 
gulsitan ki baat rangin hai na mai-khane ka naam 
phir nazar men phuul mahke dil men phir sham.en jalin 
phir tasavvur ne liya us bazm men jaane ka naam 
dilbari Thahra zaban-e-khalq khulvane ka naam 
ab nahin lete pari-ru zulf bikhrane ka naam 
ab kisi laila ko bhi iqrar-e-mahbubi nahin 
in dinon badnam hai har ek divane ka naam 
mohtasib ki khair uncha hai usi ke faiz se 
rind ka saaqi ka mai ka khum ka paimane ka naam 
ham se kahte hain chaman vaale ghariban-e-chaman 
tum koi achchha sa rakh lo apne virane ka naam 
'faiz' un ko hai taqaza-e-vafa ham se jinhen 
ashna ke naam se pyara hai begane ka naam"
323,faiz-ahmad-faiz,"sab qatl ho ke tere muqabil se aa.e hain 
ham log surkh-ru hain ki manzil se aa.e hain 
sham-e-nazar khayal ke anjum jigar ke daagh 
jitne charagh hain tiri mahfil se aa.e hain 
uTh kar to aa ga.e hain tiri bazm se magar 
kuchh dil hi janta hai ki kis dil se aa.e hain 
har ik qadam ajal tha har ik gaam zindagi 
ham ghuum phir ke kucha-e-qatil se aa.e hain 
bad-e-khizan ka shukr karo 'faiz' jis ke haath 
naame kisi bahar-e-shima.il se aa.e hain"
324,faiz-ahmad-faiz,"sabhi kuchh hai tera diya hua sabhi rahaten sabhi kulfaten 
kabhi sohbaten kabhi furqaten kabhi duriyan kabhi qurbaten 
ye sukhan jo ham ne raqam kiye ye hain sab varaq tiri yaad ke 
koi lamha sub.h-e-visal ka koi sham-e-hijr ki muddaten 
jo tumhari maan len naseha to rahega daman-e-dil men kya 
na kisi adu ki adavaten na kisi sanam ki muravvaten 
chalo aao tum ko dikha.en ham jo bacha hai maqtal-e-shahr men 
ye mazar ahl-e-safa ke hain ye hain ahl-e-sidq ki turbaten 
miri jaan aaj ka gham na kar ki na jaane katib-e-vaqt ne 
kisi apne kal men bhi bhuul kar kahin likh rakhi hon masarraten"
325,faiz-ahmad-faiz,"sham-e-firaq ab na puchh aa.i aur aa ke Tal ga.i 
dil tha ki phir bahal gaya jaan thi ki phir sambhal ga.i 
bazm-e-khayal men tire husn ki sham.a jal ga.i 
dard ka chand bujh gaya hijr ki raat Dhal ga.i 
jab tujhe yaad kar liya sub.h mahak mahak uThi 
jab tira gham jaga liya raat machal machal ga.i 
dil se to har mo.amla kar ke chale the saaf ham 
kahne men un ke samne baat badal badal ga.i 
akhir-e-shab ke ham-safar 'faiz' na jaane kya hue 
rah ga.i kis jagah saba sub.h kidhar nikal ga.i"
326,faiz-ahmad-faiz,"shaikh sahab se rasm-o-rah na ki 
shukr hai zindagi tabah na ki 
tujh ko dekha to ser-chashm hue 
tujh ko chaha to aur chaah na ki 
tere dast-e-sitam ka ijz nahin 
dil hi kafir tha jis ne aah na ki 
the shab-e-hijr kaam aur bahut 
ham ne fikr-e-dil-e-tabah na ki 
kaun qatil bacha hai shahr men 'faiz' 
jis se yaron ne rasm-o-rah na ki"
327,faiz-ahmad-faiz,"tire gham ko jaan ki talash thi tire jan-nisar chale ga.e 
tiri rah men karte the sar talab sar-e-rahguzar chale ga.e 
tiri kaj-ada.i se haar ke shab-e-intizar chali ga.i 
mire zabt-e-hal se ruuTh kar mire gham-gusar chale ga.e 
na saval-e-vasl na arz-e-gham na hikayaten na shikayaten 
tire ahd men dil-e-zar ke sabhi ikhtiyar chale ga.e 
ye hamin the jin ke libas par sar-e-rah siyahi likhi ga.i 
yahi daagh the jo saja ke ham sar-e-bazm-e-yar chale ga.e 
na raha junun-e-rukh-e-vafa ye rasan ye daar karoge kya 
jinhen jurm-e-ishq pe naaz tha vo gunahgar chale ga.e"
328,faiz-ahmad-faiz,"tiri umiid tira intizar jab se hai 
na shab ko din se shikayat na din ko shab se hai 
kisi ka dard ho karte hain tere naam raqam 
gila hai jo bhi kisi se tire sabab se hai 
hua hai jab se dil-e-na-subur be-qabu 
kalam tujh se nazar ko baDe adab se hai 
agar sharar hai to bhaDke jo phuul hai to khile 
tarah tarah ki talab tere rang-e-lab se hai 
kahan ga.e shab-e-furqat ke jagne vaale 
sitara-e-sahari ham-kalam kab se hai"
329,faiz-ahmad-faiz,"tum aa.e ho na shab-e-intizar guzri hai 
talash men hai sahar baar baar guzri hai 
junun men jitni bhi guzri ba-kar guzri hai 
agarche dil pe kharabi hazar guzri hai 
hui hai hazrat-e-naseh se guftugu jis shab 
vo shab zarur sar-e-ku-e-yar guzri hai 
vo baat saare fasane men jis ka zikr na tha 
vo baat un ko bahut na-gavar guzri hai 
na gul khile hain na un se mile na mai pi hai 
ajiib rang men ab ke bahar guzri hai 
chaman pe gharat-e-gul-chin se jaane kya guzri 
qafas se aaj saba be-qarar guzri hai"
330,faiz-ahmad-faiz,"tumhari yaad ke jab zakhm bharne lagte hain 
kisi bahane tumhen yaad karne lagte hain 
hadis-e-yar ke unvan nikharne lagte hain 
to har harim men gesu sanvarne lagte hain 
har ajnabi hamen mahram dikha.i deta hai 
jo ab bhi teri gali se guzarne lagte hain 
saba se karte hain ghurbat-nasib zikr-e-vatan 
to chashm-e-sub.h men aansu ubharne lagte hain 
vo jab bhi karte hain is nutq o lab ki bakhiya-gari 
faza men aur bhi naghme bikharne lagte hain 
dar-e-qafas pe andhere ki mohr lagti hai 
to 'faiz' dil men sitare utarne lagte hain"
331,faiz-ahmad-faiz,"vafa-e-vada nahin vada-e-digar bhi nahin 
vo mujh se ruThe to the lekin is qadar bhi nahin 
baras rahi hai harim-e-havas men daulat-e-husn 
gada-e-ishq ke kaase men ik nazar bhi nahin 
na jaane kis liye ummid-var baiTha huun 
ik aisi raah pe jo teri rahguzar bhi nahin 
nigah-e-shauq sar-e-bazm be-hijab na ho 
vo be-khabar hi sahi itne be-khabar bhi nahin 
ye ahd-e-tark-e-mohabbat hai kis liye akhir 
sukun-e-qalb udhar bhi nahin idhar bhi nahin"
332,faiz-ahmad-faiz,"vo buton ne Daale hain vasvase ki dilon se khauf-e-khuda gaya 
vo paDi hain roz qayamaten ki khayal-e-roz-e-jaza gaya 
jo nafas tha khar-e-gulu bana jo uThe the haath lahu hue 
vo nashat-e-ah-e-sahr ga.i vo vaqar-e-dast-e-dua gaya 
na vo rang fasl-e-bahar ka na ravish vo abr-e-bahar ki 
jis ada se yaar the ashna vo mizaj-e-bad-e-saba gaya 
jo talab pe ahd-e-vafa kiya to vo abru-e-vafa ga.i 
sar-e-am jab hue mudda.i to savab-e-sidq-o-safa gaya 
abhi badban ko tah rakho abhi muztarib hai rukh-e-hava 
kisi raste men hai muntazir vo sukun jo aa ke chala gaya"
333,faiz-ahmad-faiz,"ye jafa-e-gham ka chara vo najat-e-dil ka aalam 
tira husn dast-e-isa tiri yaad ru-e-maryam 
dil o jaan fida-e-rahe kabhi aa ke dekh hamdam 
sar-e-ku-e-dil-figaran shab-e-arzu ka aalam 
tiri diid se siva hai tire shauq men baharan 
vo chaman jahan giri hai tire gesuon ki shabnam 
ye ajab qayamaten hain tire rahguzar men guzaran 
na hua ki mar miTen ham na hua ki ji uThen ham 
lo suni ga.i hamari yuun phire hain din ki phir se 
vahi gosha-e-qafas hai vahi fasl-e-gul ka matam"
334,faiz-ahmad-faiz,"ye kis khalish ne phir is dil men ashiyana kiya 
phir aaj kis ne sukhan ham se gha.ebana kiya 
gham-e-jahan ho rukh-e-yar ho ki dast-e-adu 
suluk jis se kiya ham ne ashiqana kiya 
the khak-e-rah bhi ham log qahr-e-tufan bhi 
saha to kya na saha aur kiya to kya na kiya 
khusha ki aaj har ik mudda.i ke lab par hai 
vo raaz jis ne hamen randa-e-zamana kiya 
vo hila-gar jo vafa-ju bhi hai jafa-khu bhi 
kiya bhi 'faiz' to kis but se dostana kiya"
335,faiz-ahmad-faiz,"yuun saja chand ki jhalka tire andaz ka rang 
yuun faza mahki ki badla mire hamraz ka rang 
saya-e-chashm men hairan rukh-e-raushan ka jamal 
surkhi-e-lab men pareshan tiri avaz ka rang 
be-piye huun ki agar lutf karo akhir-e-shab 
shisha-e-mai men Dhale sub.h ke aghaz ka rang 
chang o nai rang pe the apne lahu ke dam se 
dil ne lai badli to maddham hua har saaz ka rang 
ik sukhan aur ki phir rang-e-takallum tera 
harf-e-sada ko inayat kare e.ajaz ka rang"
336,firaq-gorakhpuri,"aa.i hai kuchh na puchh qayamat kahan kahan 
uf le ga.i hai mujh ko mohabbat kahan kahan 
betabi-o-sukun ki huiin manzilen tamam 
bahla.en tujh se chhuT ke tabi.at kahan kahan 
furqat ho ya visal vahi iztirab hai 
tera asar hai ai gham-e-furqat kahan kahan 
har jumbish-e-nigah men sad-kaif be-khudi 
bharti phiregi husn ki niyyat kahan kahan 
rah-e-talab men chhoD diya dil ka saath bhi 
phirte liye hue ye musibat kahan kahan 
dil ke ufaq tak ab to hain parchha.iyan tiri 
le jaa.e ab to dekh ye vahshat kahan kahan 
ai nargis-e-siyah bata de tire nisar 
kis kis ko hai ye hosh ye ghaflat kahan kahan 
nairang-e-ishq ki hai koi intiha ki ye 
ye gham kahan kahan ye masarrat kahan kahan 
beganagi par us ki zamane se ehtiraz 
dar-parda us ada ki shikayat kahan kahan 
farq aa gaya tha daur-e-hayat-o-mamat men 
aa.i hai aaj yaad vo surat kahan kahan 
jaise fana baqa men bhi koi kami si ho 
mujh ko paDi hai teri zarurat kahan kahan 
duniya se ai dal itni tabi.at bhari na thi 
tere liye uTha.i nadamat kahan kahan 
ab imtiyaz-e-ishq-o-havas bhi nahin raha 
hoti hai teri chashm-e-inayat kahan kahan 
har gaam par tariq-e-mohabbat men maut thi 
is raah men khule dar-e-rahmat kahan kahan 
hosh-o-junun bhi ab to bas ik baat hain 'firaq' 
hoti hai us nazar ki shararat kahan kahan"
337,firaq-gorakhpuri,"aaj bhi qafila-e-ishq ravan hai ki jo tha 
vahi miil aur vahi sang-e-nishan hai ki jo tha 
phir tira gham vahi rusva-e-jahan hai ki jo tha 
phir fasana ba-hadis-e-digran hai ki jo tha 
manzilen gard ke manind uDi jaati hain 
vahi andaz-e-jahan-e-guzaran hai ki jo tha 
zulmat o nuur men kuchh bhi na mohabbat ko mila 
aaj tak ek dhundalke ka saman hai ki jo tha 
yuun to is daur men be-kaif si hai bazm-e-hayat 
ek hangama sar-e-ritl-e-giran hai ki jo tha 
laakh kar jaur-o-sitam laakh kar ehsan-o-karam 
tujh pe ai dost vahi vahm-o-guman hai ki jo tha 
aaj phir ishq do-alam se juda hota hai 
astinon men liye kaun-o-makan hai ki jo tha 
ishq afsurda nahin aaj bhi afsurda bahut 
vahi kam kam asr-e-soz-e-nihan hai ki jo tha 
nazar aa jaate hain tum ko to bahut nazuk baal 
dil mira kya vahi ai shisha-giran hai ki jo tha 
jaan de baiThe the ik baar havas vaale bhi 
phir vahi marhala-e-sud-o-ziyan hai ki jo tha 
aaj bhi said-gah-e-ishq men husan-e-saffak 
liye abru ki lachakti si kaman hai ki jo tha 
phir tiri chashm-e-sukhan-sanj ne chheDi koi baat 
vahi jaadu hai vahi husn-e-bayan hai ki jo tha 
raat bhar husn par aa.e bhi ga.e sau sau rang 
shaam se ishq abhi tak nigaran hai ki jo tha 
jo bhi kar jaur-o-sitam jo bhi kar ehsan-o-karam 
tujh pe ai dost vahi vahm-o-guman hai ki jo tha 
aankh jhapki ki idhar khatm hua roz-e-visal 
phir bhi is din pe qayamat ka guman hai ki jo tha 
qurb hi kam hai na duuri hi ziyada lekin 
aaj vo rabt ka ehsas kahan hai ki jo tha 
tira-bakhti nahin jaati dil-e-sozan ki 'firaq' 
sham.a ke sar pe vahi aaj dhuan hai ki jo tha"
338,firaq-gorakhpuri,"ankhon men jo baat ho ga.i hai 
ik sharh-e-hayat ho ga.i hai 
jab dil ki vafat ho ga.i hai 
har chiiz ki raat ho ga.i hai 
gham se chhuT kar ye gham hai mujh ko 
kyuun gham se najat ho ga.i hai 
muddat se khabar mili na dil ki 
shayad koi baat ho ga.i hai 
jis shai pe nazar paDi hai teri 
tasvir-e-hayat ho ga.i hai 
ab ho mujhe dekhiye kahan sub.h 
un zulfon men raat ho ga.i hai 
dil men tujh se thi jo shikayat 
ab gham ke nikat ho ga.i hai 
iqrar-e-gunah-e-ishq sun lo 
mujh se ik baat ho ga.i hai 
jo chiiz bhi mujh ko haath aa.i 
teri saughat ho ga.i hai 
kya janiye maut pahle kya thi 
ab meri hayat ho ga.i hai 
ghaTte ghaTte tiri inayat 
meri auqat ho ga.i hai 
us chashm-e-siyah ki yaad yaksar 
sham-e-zulmat ho ga.i hai 
is daur men zindagi bashar ki 
bimar ki raat ho ga.i hai 
jiiti hui bazi-e-mohabbat 
khela huun to maat ho ga.i hai 
miTne lagin zindagi ki qadren 
jab gham se najat ho ga.i hai 
vo chahen to vaqt bhi badal jaa.e 
jab aa.e hain raat ho ga.i hai 
duniya hai kitni be-Thikana 
ashiq ki barat ho ga.i hai 
pahle vo nigah ik kiran thi 
ab barq-sifat ho ga.i hai 
jis chiiz ko chhu diya hai tu ne 
ik barg-e-nabat ho ga.i hai 
ikka-dukka sada-e-zanjir 
zindan men raat ho ga.i hai 
ek ek sifat 'firaq' us ki 
dekha hai to zaat ho ga.i hai"
339,firaq-gorakhpuri,"ab aksar chup chup se rahen hain yunhi kabhu lab kholen hain 
pahle 'firaq' ko dekha hota ab to bahut kam bolen hain 
din men ham ko dekhne vaalo apne apne hain auqat 
jaao na tum in khushk ankhon par ham raton ko ro len hain 
fitrat meri ishq-o-mohabbat qismat meri tanha.i 
kahne ki naubat hi na aa.i ham bhi kisu ke ho len hain 
khunuk siyah mahke hue saa.e phail jaa.en hain jal-thal par 
kin jatanon se meri ghazlen raat ka juuDa kholen hain 
baagh men vo khvab-avar aalam mauj-e-saba ke isharon par 
Daali Daali nauras patte sahj sahj jab Dolen hain 
uf vo labon par mauj-e-tabassum jaise karvaTen len kaunde 
haa.e vo alam-e-jumbish-e-mizhgan jab fitne par taulen hain 
naqsh-o-nigar-e-ghazal men jo tum ye shadabi paao ho 
ham ashkon men ka.enat ke nok-e-qalam ko Dubo len hain 
in raton ko harim-e-naz ka ik aalam hue hai nadim 
khalvat men vo narm ungliyan band-e-qaba jab kholen hain 
gham ka fasana sunne vaalo akhir-e-shab aram karo 
kal ye kahani phir chheDenge ham bhi zara ab so len hain 
ham log ab to ajnabi se hain kuchh to batao hal-e-'firaq' 
ab to tumhin ko pyaar karen hain ab to tumhin se bolen hain"
340,firaq-gorakhpuri,"ab daur-e-asman hai na daur-e-hayat hai 
ai dard-e-hijr tu hi bata kitni raat hai 
har ka.enat se ye alag ka.enat hai 
hairat-sara-e-ishq men din hai na raat hai 
jiina jo aa gaya to ajal bhi hayat hai 
aur yuun to umr-e-khizr bhi kya be-sabat hai 
kyuun intiha-e-hosh ko kahte hain be-khudi 
khurshid hi ki akhiri manzil to raat hai 
hasti ko jis ne zalzala-saman bana diya 
vo dil qarar paa.e muqaddar ki baat hai 
ye mushagafiyan hain giran tab-e-ishq par 
kis ko dimagh-e-kavish-e-zat-o-sifat hai 
toDa hai la-makan ki hadon ko bhi ishq ne 
zindan-e-aql teri to kya ka.enat hai 
gardun sharar-e-barq-e-dil-e-be-qarar dekh 
jin se ye teri taron bhari raat raat hai 
gum ho ke har jagah hain za-khud raftagan-e-ishq 
un ki bhi ahl-e-kashf-o-karamat zaat hai 
hasti ba-juz fana-e-musalsal ke kuchh nahin 
phir kis liye ye fikr-e-qarar-o-sabat hai 
us jan-e-dosti ka khulus-e-nihan na puchh 
jis ka sitam bhi ghairat-e-sad-iltifat hai 
yuun to hazar dard se rote hain bad-nasib 
tum dil dukhao vaqt-e-musibat to baat hai 
unvan ghaflaton ke hain qurbat ho ya visal 
bas fursat-e-hayat 'firaq' ek raat hai"
341,firaq-gorakhpuri,"apne gham ka mujhe kahan gham hai 
ai ki teri khushi muqaddam hai 
aag men jo paDa vo aag hua 
husn-e-soz-e-nihan mujassam hai 
us ke shaitan ko kahan taufiq 
ishq karna gunah-e-adam hai 
dil ke dhaDkon men zor-e-zarb-e-kalim 
kis qadar is habab men dam hai 
hai vahi ishq zinda-o-javed 
jise ab-e-hayat bhi sam hai 
is men Thahrav ya sukun kahan 
zindagi inqalab-e-paiham hai 
ik taDap mauj-e-tah-nashin ki tarah 
zindagi ki bina-e-mohkam hai 
rahti duniya men ishq ki duniya 
na.e unvan se munazzam hai 
uThne vaali hai bazm maazi ki 
raushni kam hai zindagi kam hai 
ye bhi nazm-e-hayat hai koi 
zindagi zindagi ka matam hai 
ik muamma hai zindagi ai dost 
ye bhi teri ada-e-mub.ham hai 
ai mohabbat tu ik azaab sahi 
zindagi be tire jahannam hai 
ik talatum sa rang-o-nik.hat ka 
paikar-e-naz men dama-dam hai 
phirne ko hai rasili nim-nigah 
ahu-e-naz ma.il-e-ram hai 
ruup ke jot zer-e-pairahan 
gulsitan par rida-e-shabnam hai 
mere siine se lag ke so jaao 
palken bhari hain raat bhi kam hai 
aah ye mehrbaniyan teri 
shadmani ki aankh pur-nam hai 
narm o doshiza kis qadr hai nigah 
har nazar dastan-e-maryam hai 
mehr-o-mah shola-ha-e-saz-e-jamal 
jis ki jhankar itni maddham hai 
jaise uchhle junun ki pahli shaam 
is ada se vo zulf barham hai 
yuun bhi dil men nahin vo pahli umang 
aur teri nigah bhi kam hai 
aur kyuun chheDti hai gardish-e-charkh 
vo nazar phir ga.i ye kya kam hai 
ru-kash-e-sad-harim-e-dil hai faza 
vo jahan hain ajiib aalam hai 
diye jaati hai lau sada-e-'firaq' 
haan vahi soz-o-saz kam kam hai"
342,firaq-gorakhpuri,"bahsen chhiDi hui hain hayat-o-mamat ki 
sau baat ban ga.i hai 'firaq' ek baat ki 
saz-nava-e-dard hijabat-e-dahr men 
kitni dukhi hui hain ragen ka.enat ki 
rakh li jinhon ne kashmakash-e-zindagi ki laaj 
be-dardiyan na puchhiye un se hayat ki 
yuun fart-e-be-khudi se mohabbat men jaan de 
tujh ko bhi kuchh khabar na ho is vardat ki 
hai ishq us tabassum-e-jan-bakhsh ka shahid 
ranginiyan liye hai jo sub.h-e-hayat ki 
chheDa hai dard-e-ishq ne tar-e-rag-e-adam 
surat pakaD chali hain nava.en hayat ki 
sham-e-abad ko jalva-e-sub.h-e-bahar de 
rudad chheD zindagi-e-be-sabat ki 
us bazm-e-be-khudi men vajud-e-adam kahan 
chalti nahin hai saans hayat-o-mamat ki 
sau dard ik tabassum-e-pinhan men band hain 
tasvir huun 'firaq' nashat-e-hayat ki"
343,firaq-gorakhpuri,"bahut pahle se un qadmon ki aahaT jaan lete hain 
tujhe ai zindagi ham duur se pahchan lete hain 
miri nazren bhi aise qatilon ka jaan o iman hain 
nigahen milte hi jo jaan aur iman lete hain 
jise kahti hai duniya kamyabi vaa.e na-dani 
use kin qimaton par kamyab insan lete hain 
nigah-e-bada-gun yuun to tiri baton ka kya kahna 
tiri har baat lekin ehtiyatan chhan lete hain 
tabi.at apni ghabrati hai jab sunsan raton men 
ham aise men tiri yadon ki chadar taan lete hain 
khud apna faisla bhi ishq men kaafi nahin hota 
use bhi kaise kar guzren jo dil men Thaan lete hain 
hayat-e-ishq ka ik ik nafas jam-e-shahadat hai 
vo jan-e-naz-bardaran koi asan lete hain 
ham-ahangi men bhi ik chashni hai ikhtilafon ki 
miri baten ba-unvan-e-digar vo maan lete hain 
tiri maqbuliyat ki vaj.h vahid teri ramziyyat 
ki us ko mante hi kab hain jis ko jaan lete hain 
ab is ko kufr manen ya bulandi-e-nazar janen 
khuda-e-do-jahan ko de ke ham insan lete hain 
jise surat batate hain pata deti hai sirat ka 
ibarat dekh kar jis tarah ma.ani jaan lete hain 
tujhe ghaTa na hone denge karobar-e-ulfat men 
ham apne sar tira ai dost har ehsan lete hain 
hamari har nazar tujh se na.i saugandh khati hai 
to teri har nazar se ham naya paiman lete hain 
rafiq-e-zindagi thi ab anis-e-vaqt-e-akhir hai 
tira ai maut ham ye dusra ehsan lete hain 
zamana vardat-e-qalb sunne ko tarasta hai 
isi se to sar ankhon par mira divan lete hain 
'firaq' aksar badal kar bhes milta hai koi kafir 
kabhi ham jaan lete hain kabhi pahchan lete hain"
344,firaq-gorakhpuri,"bastiyan DhunDh rahi hain unhen viranon men 
vahshaten baDh ga.iin had se tire divanon men 
nigah-e-naz na divanon na farzanon men 
jankar ek vahi hai magar an-janon men 
bazm-e-mai be-khud-o-be-tab na kyuun ho saaqi 
mauj-e-bada hai ki dard uThta hai paimanon men 
main to main chaunk uThi hai ye faza-e-khamosh 
ye sada kab ki suni aati hai phir kanon men 
sair kar ujDe dilon ki jo tabi.at hai udaas 
ji bahal jaate hain akasr inhin viranon men 
vus.aten bhi hain nihan tangi-e-dil men ghafil 
ji bahal jaate hain aksar inhin maidanon men 
jaan iman-e-junun silsila jumban-e-junun 
kuchh kashish-ha-e-nihan jazb hain viranon men 
khanda-e-sub.h-e-azal tirgi-e-sham-e-abad 
donon aalam hain chhalakte hue paimanon men 
dekh jab alam-e-hu ko to naya aalam hai 
bastiyan bhi nazar aane lagin viranon men 
jis jagah baiTh ga.e aag laga kar uTThe 
garmiyan hain kuchh abhi sokhta-samanon men 
vahshaten bhi nazar aati hain sar-e-parda-e-naz 
damanon men hai ye aalam na garebanon men 
ek rangini-e-zahir hai gulistan men agar 
ek shadabi-e-pinhan hai bayabanon men 
jauhar-e-ghuncha-o-gul men hai ik andaz-e-junun 
kuchh bayaban nazar aa.e hain garebanon men 
ab vo rang-e-chaman-o-khanda-e-gul bhi na rahe 
ab vo asar-e-junun bhi nahin divanon men 
ab vo saaqi ki bhi ankhen na rahin rindon men 
ab vo saghar bhi chhalakte nahin mai-khanon men 
ab vo ik soz-e-nihani bhi dilon men na raha 
ab vo jalve bhi nahin ishq ke kashanon men 
ab na vo raat jab ummiden bhi kuchh thiin tujh se 
ab na vo baat gham-e-hijr ke afsanon men 
ab tira kaam hai bas ahl-e-vafa ka paana 
ab tira naam hai bas ishq ke gham-khanon men 
ta-ba-kai vada-e-mauhum ki tafsil 'firaq' 
shab-e-furqat kahin kaTti hai in afsanon men"
345,firaq-gorakhpuri,"be-Thikane hai dil-e-gham-ghin Thikane ki kaho 
sham-e-hijran dosto kuchh is ke aane ki kaho 
haan na puchh ik giraftar-e-qafas ki zindagi 
ham-safiran-e-chaman kuchh ashiyane ki kaho 
uD gaya hai manzil-e-dushvar men gham ka samand 
gesu-e-pur-pech-o-kham ke taziyane ki kaho 
baat banti aur baton se nazar aati nahin 
is nigah-e-naz ki baten banane ki kaho 
dastan vo thi jise dil bujhte bujhte kah gaya 
sham-e-bazm-e-zindagi ke jhilmilane ki kaho 
kuchh dil-e-marhum ki baten karo ai ahl-e-ilm 
jis se virane the abad us divane ki kaho 
dastan-e-zindagi bhi kis qadar dilchasp hai 
jo azal se chhiD gaya hai us fasane ki kaho 
ye fusun-e-nim-e-shab ye khvab-saman khamushi 
samri fan aankh ke jaadu jagane ki kaho 
koi kya kha.ega yuun sachchi qasam jhuTi qasam 
us nigah-e-naz ki saugandh khane ki kaho 
shaam hi se gosh-bar-avaz hai bazm-e-sukhan 
kuchh 'firaq' apni sunao kuchh zamane ki kaho"
346,firaq-gorakhpuri,"chhalak ke kam na ho aisi koi sharab nahin 
nigah-e-nargis-e-ra.ana tira javab nahin 
zamin jaag rahi hai ki inqalab hai kal 
vo raat hai koi zarra bhi mahv-e-khvab nahin 
hayat-e-dard hui ja rahi hai kya hoga 
ab is nazar ki dua.en bhi mustajab nahin 
zamin us ki falak us ka ka.enat us ki 
kuchh aisa ishq tira khanuman-kharab nahin 
abhi kuchh aur ho insan ka lahu paani 
abhi hayat ke chehre par ab-o-tab nahin 
jahan ke baab men tar damanon ka qaul ye hai 
ye mauj marta dariya koi sarab nahin 
dikha to deti hai behtar hayat ke sapne 
kharab ho ke bhi ye zindagi kharab nahin"
347,firaq-gorakhpuri,"chheD ai dil ye kisi shokh ke rukhsaron se 
khelna aah dahakte hue angaron se 
ham shab-e-hijr men jab soti hai saari duniya 
zikr karte hain tira chhiTke hue taron se 
ashk bhar laa.e kisi ne jo tira naam liya 
aur kya hijr men hota tire bimaron se 
chheD naghma koi go dil ki shikasta hain ragen 
ham nikalenge sada TuuTe hue taron se 
ham ko teri hai zarurat na ise bhuul ai dost 
tere iqraron se matlab hai na inkaron se 
ham hain vo bekas-o-be-yar ki baiThe baiThe 
apna dukh-dard kaha karte hain divaron se 
ahl-e-duniya se ye kahte hain mire nala-e-dil 
ham sada denge gham-e-hijr ke minaron se 
ishq hamdardi-e-alam ka ravadar nahin 
ho ga.i bhuul 'firaq' aap ke gham-khvaron se"
348,firaq-gorakhpuri,"daur-e-aghaz-e-jafa dil ka sahara nikla 
hausla kuchh na hamara na tumhara nikla 
tera naam aate hi sakte ka tha aalam mujh par 
jaane kis tarah ye mazkur dobara nikla 
hosh jaata hai jigar jaata hai dal jaata hai 
parde hi parde men kya tera ishara nikla 
hai tire kashf-o-karamat ki duniya qaa.il 
tujh se ai dil na magar kaam hamara nikla 
kitne saffak sar-e-qatl-gah-e-alam the 
lakhon men bas vahi allah ka pyara nikla 
ibrat-angez hai kya us ki javan-margi bhi 
haa.e vo dil jo hamara na tumhara nikla 
ishq ki lau se farishton ke bhi par jalte hain 
rashk-e-khurshid-e-qayamat ye sharara nikla 
sar-ba-sar be-sar-o-saman jise samjhe the vo dil 
rashk-e-jamshed-o-kai-o-khusrau-o-dara nikla 
rone vaale hue chup hijr ki duniya badli 
sham.a be-nur hui sub.h ka taara nikla 
ungliyan uTThin 'firaq'-e-vatan-avara par 
aaj jis samt se vo dard ka maara nikla"
349,firaq-gorakhpuri,"dete hain jam-e-shahadat mujhe ma.alum na tha 
hai ye a.in-e-mohabbat mujhe ma.alum na tha 
matlab-e-chashm-e-muravvat mujhe ma.alum na tha 
tujh ko mujh se thi shikayat mujhe ma.alum na tha 
chashm-e-khamosh ki babat mujhe ma.alum na tha 
ye bhi hai harf-o-hikayat mujhe ma.alum na tha 
ishq bas men hai mashiyyat ke aqida tha mira 
us ke bas men hai mashiyyat mujhe ma.alum na tha 
haft-khvan jis ne kiye tai sar-e-rah-e-taslim 
TuuT jaati hai vo himmat mujhe ma.alum na tha 
aaj har qatra-e-mai ban gaya ik chingari 
thi ye saaqi ki shararat mujhe ma.alum na tha 
nigah-e-mast ne talvar uTha li sar-e-bazm 
yuun badal jaati hai niyyat mujhe ma.alum na tha 
gham-e-hasti se jo bezar raha main ik umr 
tujh se bhi thi use nisbat mujhe ma.alum na tha 
ishq bhi ahl-e-tariqat men hai aisa tha khayal 
ishq hai pir-e-tariqat mujhe ma.alum na tha 
puchh mat sharh-e-karam-ha-e-azizan hamdam 
un men itni thi sharafat mujhe ma.alum na tha 
jab se dekha hai tujhe mujh se hai meri an-ban 
husn ka rang-e-siyasat mujhe ma.alum na tha 
shakl insan ki ho chaal bhi insan ki ho 
yuun bhi aati hai qayamat mujhe ma.alum na tha 
sar-e-mamura-e-alam ye dil-e-khana-kharab 
miT gaya teri badaulat mujhe ma.alum na tha 
parda-e-arz-e-vafa men bhi raha huun karta 
tujh se main apni hi ghibat mujhe ma.alum na tha 
naqd-e-jan kya hai zamane men mohabbat hamdam 
nahin milti kisi qimat mujhe ma.alum na tha 
ho gaya aaj rafiqon se gale mil ke juda 
apna khud ishq-e-sadaqat mujhe ma.alum na tha 
dard dil kya hai khula aaj tire laDne par 
tujh se itni thi mohabbat mujhe ma.alum na tha 
dam nikal jaa.e magar dil na laga.e koi 
ishq ki ye thi vasiyyat mujhe ma.alum na tha 
husn valon ko bahut sahal samajh rakkha tha 
tujh pe aa.egi tabi.at mujhe ma.alum na tha 
kitni khallaq hai ye nisti-e-ishq 'firaq' 
us se hasti hai ibarat mujhe ma.alum na tha"
350,firaq-gorakhpuri,"didar men ik turfa didar nazar aaya 
har baar chhupa koi har baar nazar aaya 
chhalon ko bayaban bhi gulzar nazar aaya 
jab chheD par amada har khaar nazar aaya 
sub.h-e-shab-e-hijran ki vo chak-garebani 
ik alam-e-nairangi har taar nazar aaya 
ho sabr ki betabi ummid ki mayusi 
nairang-e-mohabbat bhi be-kar nazar aaya 
jab chashm-e-siyah teri thi chha.i hui dil par 
is mulk ka har khitta tatar nazar aaya 
tu ne bhi to dekhi thi vo jaati hui duniya 
kya akhri lamhon men bimar nazar aaya 
ghash kha ke gire muusa allah-ri mayusi 
halka sa vo parda bhi divar nazar aaya 
zarra ho ki qatra ho khum-khana-e-hasti men 
makhmur nazar aaya sarshar nazar aaya 
kya kuchh na hua gham se kya kuchh na kiya gham ne 
aur yuun to hua jo kuchh be-kar nazar aaya 
ai ishq qasam tujh ko ma.amura-e-alam ki 
koi gham-e-furqat men gham-khvar nazar aaya 
shab kaT ga.i furqat ki dekha na 'firaq' akhir 
tul-e-gham-e-hijran bhi be-kar nazar aaya"
351,firaq-gorakhpuri,"firaq' ik na.i surat nikal to sakti hai 
ba-qaul us aankh ke duniya badal to sakti hai 
tire khayal ko kuchh chup si lag ga.i varna 
kahaniyon se shab-e-gham bahal to sakti hai 
urus-e-dahr chale kha ke Thokaren lekin 
qadam qadam pe javani ubal to sakti hai 
palaT paDe na kahin us nigah ka jaadu 
ki Duub kar ye chhuri kuchh uchhal to sakti hai 
bujhe hue nahin itne bujhe hue dil bhi 
fasurdagi men tabi.at machal to sakti hai 
agar tu chahe to gham vaale shadman ho jaa.en 
nigah-e-yar ye hasrat nikal to sakti hai 
ab itni band nahin gham-kadon ki bhi rahen 
hava-e-kucha-e-mahbub chal to sakti hai 
kaDe hain kos bahut manzil-e-mohabbat ke 
mile na chhanv magar dhuup Dhal to sakti hai 
hayat lau tah-e-daman-e-marg de uTThi 
hava ki raah men ye sham.a jal to sakti hai 
kuchh aur maslahat-e-jazb-e-ishq hai varna 
kisi se chhuT ke tabi.at sambhal to sakti hai 
azal se soi hai taqdir-e-ishq maut ki niind 
agar jaga.iye karvaT badal to sakti hai 
gham-e-zamana-o-soz-e-nihan ki aanch to de 
agar na TuuTe ye zanjir gal to sakti hai 
sharik-e-sharm-o-haya kuchh hai bad-gumani-e-husn 
nazar uTha ye jhijak si nikal to sakti hai 
kabhi vo mil na sakegi main ye nahin kahta 
vo aankh aankh men paD kar badal to sakti hai 
badalta jaa.e gham-e-rozgar ka markaz 
ye chaal gardish-e-ayyam chal to sakti hai 
vo be-niyaz sahi dil mata-e-hech sahi 
magar kisi ki javani machal to sakti hai 
tiri nigah sahara na de to baat hai aur 
ki girte girte bhi duniya sambhal to sakti hai 
ye zor-o-shor salamat tiri javani bhi 
ba-qaul ishq ke sanche men Dhal to sakti hai 
suna hai barf ke TukDe hain dil hasinon ke 
kuchh aanch pa ke ye chandi pighal to sakti hai 
hansi hansi men lahu thukte hain dil vaale 
ye sar-zamin magar la.al ugal to sakti hai 
jo tu ne tark-e-mohabbat ko ahl-e-dil se kaha 
hazar narm ho ye baat khal to sakti hai 
are vo maut ho ya zindagi mohabbat par 
na kuchh sahi kaf-e-afsos mal to sakti hai 
hain jis ke bal pe khaDe sarkashon ko vo dharti 
agar kuchal nahin sakti nigal to sakti hai 
hui hai garm lahu pi ke ishq ki talvar 
yuun hi jila.e ja ye shakh phal to sakti hai 
guzar rahi hai dabe paanv ishq ki devi 
subuk-ravi se jahan ko masal to sakti hai 
hayat se nigah-e-vapsin hai kuchh manus 
mire khayal se ankhon men pal to sakti hai 
na bhulna ye hai takhir husn ki takhir 
'firaq' aa.i hui maut Tal to sakti hai"
352,firaq-gorakhpuri,"gham tira jalva-gah-e-kaun-o-makan hai ki jo tha 
ya.ani insan vahi sho.ala-ba-jan hai ki jo tha 
phir vahi rang-e-takallum nigah-e-naz men hai 
vahi andaz vahi husn-e-bayan hai ki jo tha 
kab hai inkar tire lutf-o-karam se lekin 
tu vahi dushman-e-dil dushman-e-jan hai ki jo tha 
ishq afsurda nahin aaj bhi afsurda bahut 
vahi kam kam asr-e-soz-e-nihan hai ki jo tha 
qurb hi kam hai na duuri hi ziyada lekin 
aaj vo rabt ka ehsas kahan hai ki jo tha 
nazar aa jaate hain tum ko to bahut nazuk baal 
dil mira kya vahi ai shisha-giran hai ki jo tha 
jaan de baiThe the ik baar havas vaale bhi 
phir vahi marhala-e-sud-o-ziyan hai ki jo tha 
husn ko khinch to leta hai abhi tak lekin 
vo asar jazb-e-mohabbat men kahan hai ki jo tha 
aaj bhi said-gah-e-ishq men husan-e-saffak 
liye abru ki lachakti si kaman hai ki jo tha 
phir tiri chashm-e-sukhan-sanj ne chheDi koi baat 
vahi jaadu hai vahi husn-e-bayan hai ki jo tha 
phir sar-e-mai-kada-e-ishq hai ik barish-e-nur 
chhalke jamon se charaghan ka saman hai ki jo tha 
phir vahi khair-nigahi hai tire jalvon se 
vahi aalam tira ai barq-e-daman hai ki jo tha 
aaj bhi aag dabi hai dil-e-insan men 'firaq' 
aaj bhi sinon se uThta vo dhuan hai ki jo tha"
353,firaq-gorakhpuri,"haath aa.e to vahi daman-e-janan ho jaa.e 
chhuT jaa.e to vahi apna gareban ho jaa.e 
ishq ab bhi hai vo mahram-e-be-gana-numa 
husn yuun laakh chhupe laakh numayan ho jaa.e 
hosh-o-ghaflat se bahut duur hai kaifiyyat-e-ishq 
us ki har be-khabari manzil-e-irfan ho jaa.e 
yaad aati hai jab apni to taDap jaata huun 
meri hasti tira bhula hava paiman ho jaa.e 
aankh vo hai jo tiri jalva-gah-e-naz bane 
dil vahi hai jo sarapa tira arman ho jaa.e 
pak-bazan-e-mohabbat men jo bebaki hai 
husn gar us ko samajh le to pasheman ho jaa.e 
sahl ho kar hui dushvar mohabbat teri 
use mushkil jo bana len to kuchh asan ho jaa.e 
ishq phir ishq hai jis ruup men jis bhes men ho 
ishrat-e-vasl bane ya gham-e-hijran ho jaa.e 
kuchh mudava bhi ho majruh dilon ka ai dost 
marham-e-zakhm tira jaur-pasheman ho jaa.e 
ye bhi sach hai koi ulfat men pareshan kyuun ho 
ye bhi sach hai koi kyunkar na pareshan ho jaa.e 
ishq ko arz-e-tamanna men bhi lakhon pas-o-pesh 
husn ke vaste inkar bhi asan ho jaa.e 
jhilmilati hai sar-e-bazm-e-jahan sham-e-khudi 
jo ye bujh jaa.e charagh-e-rah-e-irfan ho jaa.e 
sar-e-shorida diya dasht-o-bayaban bhi diye 
ye miri khubi-e-qismat ki vo zindan ho jaa.e 
uqda-e-ishq ajab uqda-e-mohmal hai 'firaq' 
kabhi la-hal kabhi mushkil kabhi asan ho jaa.e"
354,firaq-gorakhpuri,"har naala tire dard se ab aur hi kuchh hai 
har naghma sar-e-bazm-e-tarab aur hi kuchh hai 
arbab-e-vafa jaan bhi dene ko hain tayar 
hasti ka magar husn-e-talab aur hi kuchh hai 
ye kaam na le nala-o-faryad-o-fughan se 
aflak ulaT dene ka Dhab aur hi kuchh hai 
ik silsila-e-raz hai jiina ki ho marna 
jab aur hi kuchh tha magar ab aur hi kuchh hai 
kuchh mehr-e-qayamat hai na kuchh nar-e-jahannam 
hoshyar ki vo qahr-o-ghazab aur hi kuchh hai 
maz.hab ki kharabi hai na akhlaq ki pasti 
duniya ke masa.ib ka sabab aur hi kuchh hai 
behuda-sari sajde men hai jaan khapana 
a.in-e-mohabbat men adab aur hi kuchh hai 
kya husn ke andaz-e-taghaful ki shikayat 
paiman-e-vafa ishq ka jab aur hi kuchh hai 
duniya ko jaga de jo adam ko bhi sula de 
sunte hain ki vo roz vo shab aur hi kuchh hai 
ankhon ne 'firaq' aaj na puchho jo dikhaya 
jo kuchh nazar aata hai vo sab aur hi kuchh hai"
355,firaq-gorakhpuri,"hijr-o-visal-e-yar ka parda uTha diya 
khud baDh ke ishq ne mujhe mera pata diya 
gard-o-ghubar-e-hasti-e-fani uDa diya 
ai kimiya-e-ishq mujhe kya bana diya 
vo samne hai aur nazar se chhupa diya 
ai ishq-e-be-hijab mujhe kya dikha diya 
vo shan-e-khamushi ki baharen hain muntazir 
vo rang-e-guftugu ki gulistan bana diya 
dam le rahi thiin husn ki jab sehr-kariyan 
in vaqfa-ha-e-kufr ko iman bana diya 
ma.alum kuchh mujhi ko hain un ki ravaniyan 
jin qatra-ha-e-ashk ko dariya bana daya 
ik barq-e-be-qarar thi tamkin-e-husn bhi 
jis vaqt ishq ko gham-e-sabr-azma diya 
saaqi mujhe bhi yaad hain vo tishna-kamiyan 
jin ko harif-e-saghar-o-mina bana diya 
ma.alum hai haqiqat-e-gham-ha-e-rozgar 
duniya ko tere dard ne duniya bana diya 
ai shokhi-e-nigah-e-karam muddaton ke ba.ad 
khvab-e-giran-e-gham se mujhe kyuun jaga diya 
kuchh shorishen taghaful-e-pinhan men thiin jinhen 
hangama-zar-e-hashr-e-tamanna bana diya 
baDhta hi ja raha hai jamal-e-nazar-fareb 
husn-e-nazar ko husn-e-khud-ara bana diya 
phir dekhna nigah laDi kis se ishq ki 
gar husn ne hijab-e-taghaful uTha diya 
jab khuun ho chuka dil-e-hasti-e-etibar 
kuchh dard bach rahe jinhen insan bana diya 
gum-karda-e-vafur-e-gham-e-intizar huun 
tu kya chhupa ki mujh ko mujhi se chhupa diya 
raat ab harif-e-sub.h-e-qayamat hi kyuun na ho 
jo kuchh bhi ho us aankh ko ab to jaga diya 
ab main huun aur lutf-o-karam ke takallufat 
ye kyuun hijab-e-ranjish-e-be-ja bana diya 
thi yuun to sham-e-hijr magar pichhli raat ko 
vo dard uTha 'firaq' ki main muskura diya"
356,firaq-gorakhpuri,"ik roz hue the kuchh isharat khafi se 
ashiq hain ham us nargis-e-rana ke jabhi se 
karne ko hain duur aaj to tau ye rog hi ji se 
ab rakkhenge ham pyaar na tum se na kisi se 
ahbab se rakhta huun kuchh ummid-e-sharafat 
rahte hain khafa mujh se bahut log isi se 
kahta huun use main to khususiyyat-e-pinhan 
kuchh tum ko shikayat hai kasi se to mujhi se 
ash.ar nahin hain ye miri ruuh ki hai pyaas 
jaari hue sar-chashme miri tishna-labi se 
aansu ko mire khel tamasha na samajhna 
kaT jaata hai patthar isi hiire ki kani se 
yad-e-lab-e-janan hai charagh-e-dil-e-ranjur 
raushan hai ye ghar aaj usi la.al-e-yamani se 
aflak ki mehrab hai aa.i hui angDa.i 
be-kaif kuchh afaq ki a.aza-shikani se 
kuchh zer-e-lab alfaz khanakte hain faza men 
gunji hui hai bazm tiri kam-sukhani se 
aaj anjuman-e-ishq nahin anjuman-e-ishq 
kis darja kami bazm men hai teri kami se 
is vadi-e-viran men hai sar-chashma-e-dil bhi 
hasti miri sairab hai ankhon ki nami se 
khud mujh ko bhi ta-der khabar ho nahin paa.i 
aaj aa.i tiri yaad is ahista-ravi se 
vo DhunDhne nikli hai tiri nik.hat-e-gesu 
ik roz mila tha main nasim-e-sahari se 
sab kuchh vo dila de mujhe sab kuchh vo bana de 
ai dost nahin duur tiri kam-nigahi se 
mi.ad-e-davam-o-abad ik niind hai us ki 
ham muntahi-e-jalva-e-janan hain abhi se 
ik dil ke siva paas hamare nahin kuchh bhi 
jo kaam ho le lete hain ham log isi se 
ma.alum hua aur hai ik alam-e-asrar 
a.ina-e-hasti ki pareshan-nazari se 
is se to kahin baiTh rahe toD ke ab paaon 
mil jaa.e najat ishq ko is dar-ba-dari se 
rahta huun 'firaq' is liye varafta ki duniya 
kuchh hosh men aa jaa.e miri be-khabari se"
357,firaq-gorakhpuri,"jahan-e-ghuncha-e-dil ka faqat chaTakna tha 
usi ki bu-e-pareshan vajud-e-duniya tha 
ye kah ke kal koi be-ikhtiyar rota tha 
vo ik nigah sahi kyuun kisi ko dekha tha 
tanaben kucha-e-qatil ki khinchti jaati thiin 
shahid-e-tegh-e-ada men bhi zor kitna tha 
bas ik jhalak nazar aa.i uDe kalim ke hosh 
bas ik nigah hui khaak tur-e-sina tha 
har ik ke haath faqat ghaflaten thiin hosh-numa 
ki apne aap se begana-var jiina tha 
yahi hua ki fareb-e-umid-o-yas miTe 
vo pa ga.e tire hathon hamen jo paana tha 
chaman men ghuncha-e-gul khilkhila ke murjha.e 
yahi vo the jinhen hans hans ke jaan dena tha 
nigah-e-mehr men jis ki hain sad payam-e-fana 
usi ka alam-e-ijad-o-naz beja tha 
jahan tu jalva-numa tha larazti thi duniya 
tire jamal se kaisa jalal paida tha 
hayat-o-marg ke kuchh raaz khul ga.e honge 
fasana-e-shab-e-gham varna dosto kya tha 
shab-e-adam ka fasana gudaz sham-e-hayat 
siva.e kaif-e-fana mera majra kya tha 
kuchh aisi baat na thi tera duur ho jaana 
ye aur baat ki rah rah ke dard uThta tha 
na puchh sud-o-ziyan karobar-e-ulfat ke 
vagarna yuun to na paana tha kuchh na khota tha 
lagavTen vo tire husn-e-be-niyaz ki aah 
main teri bazm se jab na-umid uTTha tha 
tujhe ham ai dil-e-dard-ashna kahan DhunDen 
ham apne hosh men kab the koi jab uTTha tha 
adam ka raaz sada-e-shikast saz-e-hayat 
hijab-e-zist bhi kitna latif parda tha 
ye iztirab-o-sukun bhi thi ik fareb-e-hayat 
ki apne haal se begana-var jiina tha 
kahan pe chuuk hui tere be-qararon se 
zamana dusri karvaT badalne vaala tha 
ye koi yaad hai ye bhi hai koi mahviyyat 
tire khayal men tujh ko bhi bhuul jaana tha 
kahan ki choT ubhar aa.i husn-e-taban men 
dam-e-nazara vo rukh dard sa chamakta tha 
na puchh ramz-o-kinayat chashm-e-saqi ke 
bas ek hashr-e-khamosh anjuman men barpa tha 
chaman chaman thi gul-e-dagh-e-ishq se hasti 
usi ki nik.hat-e-barbad ka zamana tha 
vo tha mira dil-e-khun-gashta jis ke miTne se 
bahar-e-bagha-e-jinan thi vajud-e-duniya tha 
qasam hai bada-kasho chashm-e-mast-e-saqi ki 
batao haath se kya jam-e-mai sambhalta tha 
visal us se main chahun kahan ye dil mera 
ye ro raha huun ki kyuun us ko main ne dekha tha 
umiid yaas bani yaas phir umiid bani 
us ik nazar men fareb-e-nigah kitna tha 
ye soz-o-saz-e-nihan tha vo soz-o-saz-e-ayan 
visal-o-hijr men bas farq tha to itna tha 
shikast-e-saz-e-chaman thi bahar-e-lala-o-gul 
khizan machalti thi ghuncha jahan chaTakta tha 
har ek saans hai tajdid-e-yad-e-ayyami 
guzar gaya vo zamana jise guzarna tha 
na koi va.ada na koi yaqin na koi umiid 
magar hamen to tira intizar karna tha 
kisi ke sabr ne be-sabr diya sab ko 
'firaq' naza.a men karvaT koi badalta tha"
358,firaq-gorakhpuri,"jaur-o-be-mehri-e-ighmaz pe kya rota hai 
mehrban bhi koi ho ja.ega jaldi kya hai 
kho diya tum ko to ham puchhte phirte hain yahi 
jis ki taqdir bigaD jaa.e vo karta kya hai 
dil ka ik kaam jo hota nahin ik muddat se 
tum zara haath laga do to hua rakkha hai 
nigah-e-shokh men aur dil men hain choTen kya kya 
aaj tak ham na samajh paa.e ki jhagDa kya hai 
ishq se tauba bhi hai husn se shikve bhi hazar 
kahiye to hazrat-e-dil aap ka mansha kya hai 
zinat-e-dosh tira nama-e-a.amal na ho 
teri dastar se vaa.iz ye laTakta kya hai 
haan abhi vaqt ka a.ina dikha.e kya kya 
dekhte jaao zamana abhi dekha kya hai 
na yagane hain na begane tiri mahfil men 
na koi ghair yahan hai na koi apna hai 
nigah-e-mast ko jumbish na hui go sar-e-bazm 
kuchh to is jam-e-laba-lab se abhi chhalka hai 
rat-din phirti hai palkon ke jo saa.e saa.e 
dil mira us nigah-e-naz ka divana hai 
ham juda.i se bhi kuchh kaam to le hi lenge 
be-niyazana ta.alluq hi chhuTa achchha hai 
un se baDh-chaDh ke to ai dost hain yaden in ki 
naz-o-andaz-o-ada men tiri rakkha kya hai 
aisi baton se badalti hai kahin fitrat-e-husn 
jaan bhi de de agar koi to kya hota hai 
tiri ankhon ko bhi inkar tiri zulf ko bhi 
kis ne ye ishq ko divana bana rakkha hai 
dil tira jaan tiri aah tiri ashk tire 
jo hai ai dost vo tera hai hamara kya hai 
dar-e-daulat pe dua.en si suni hain main ne 
dekhiye aaj faqiron ka kidhar phera hai 
tujh ko ho ja.enge shaitan ke darshan vaa.iz 
Daal kar munh ko gareban men kabhi dekha hai 
ham kahe dete hain chalon men na aao un ki 
sarvat-o-jah ke ishvon se bacho dhoka hai 
yahi gar aankh men rah jaa.e to hai chingari 
qatra-e-ashk jo bah jaa.e to ik dariya hai 
zulf-e-shab-gun ke siva nargis-e-jadu ke siva 
dil ko kuchh aur balaon ne bhi aa ghera hai 
lab-e-ejaz ki saugand ye jhankar thi kya 
teri khamoshi ke manind abhi kuchh TuuTa hai 
daar par gaah nazar gaah su-e-shahr-e-nigar 
kuchh sunen ham bhi to ai ishq irada kya hai 
aa ki ghurbat-kada-e-dahr men ji bahla.en 
ai dil us jalva-gah-e-naz men kya rakkha hai 
zakhm hi zakhm huun main sub.h ki manind 'firaq' 
raat bhar hijr ki lazzat se maza luuTa hai"
359,firaq-gorakhpuri,"junun-e-kargar hai aur main huun 
hayat-e-be-khabar hai aur main huun 
miTa kar dil nigah-e-avvalin se 
taqaza-e-digar hai aur main huun 
kahan main aa gaya ai zor-e-parvaz 
vabal-e-bal-o-par hai aur main huun 
nigah-e-avvalin se ho ke barbad 
taqaza-e-digar hai aur main huun 
mubarakbad ayyam-e-asiri 
gham-e-divar-o-dar hai aur main huun 
tiri jam.iyyaten hain aur tu hai 
hayat-e-muntashar hai aur main huun 
koi ho sust-paiman bhi to yuun ho 
ye sham-e-be-sahar hai aur main huun 
nigah-e-be-mahaba tere sadqe 
ka.i TukDe jigar hai aur main huun 
Thikana hai kuchh is uzr-e-sitam ka 
tiri nichi nazar hai aur main huun 
'firaq' ik ek hasrat miT rahi hai 
ye matam raat bhar hai aur main huun"
360,firaq-gorakhpuri,"kami na ki tire vahshi ne khaak uDane men 
junun ka naam uchhalta raha zamane men 
'firaq' dauD ga.i ruuh si zamane men 
kahan ka dard bhara tha mire fasane men 
junun se bhuul hui dil pe choT khane men 
'firaq' der abhi thi bahar aane men 
vo koi rang hai jo uD na jaa.e ai gul-e-tar 
vo koi bu hai jo rusva na ho zamane men 
vo astin hai koi jo lahu na de nikle 
vo koi hasan hai jhijhke jo rang laane men 
ye gul khile hain ki choTen jigar ki ubhri hain 
nihan bahar thi bulbul tire tarane men 
bayan-e-sham.a hai hasil yahi hai jalne ka 
fana ki kaifiyaten dekh jhilmilane men 
kasi ki halat-e-dil sun ke uTh ga.iin ankhen 
ki jaan paD ga.i hasrat bhare fasane men 
usi ki sharh hai ye uThte dard ka aalam 
jo dastan thi nihan tere aankh uThane men 
gharaz ki kaaT diye zindagi ke din ai dost 
vo teri yaad men hon ya tujhe bhulane men 
hamin hain gul hamin bulbul hamin hava-e-chaman 
'firaq' khvab ye dekha hai qaid-khane men"
361,firaq-gorakhpuri,"kisi ka yuun to hua kaun umr bhar phir bhi 
ye husn o ishq to dhoka hai sab magar phir bhi 
hazar baar zamana idhar se guzra hai 
na.i na.i si hai kuchh teri rahguzar phir bhi 
kahun ye kaise idhar dekh ya na dekh udhar 
ki dard dard hai phir bhi nazar nazar phir bhi 
khusha ishara-e-paiham zahe sukut-e-nazar 
daraz ho ke fasana hai mukhtasar phir bhi 
jhapak rahi hain zaman o makan ki bhi ankhen 
magar hai qafila amada-e-safar phir bhi 
shab-e-firaq se aage hai aaj meri nazar 
ki kaT hi ja.egi ye sham-e-be-sahar phir bhi 
kahin yahi to nahin kashif-e-hayat-o-mamat 
ye husn o ishq ba-zahir hain be-khabar phir bhi 
palaT rahe hain gharib-ul-vatan palaTna tha 
vo kucha ru-kash-e-jannat ho ghar hai ghar phir bhi 
luTa hua chaman-e-ishq hai nigahon ko 
dikha gaya vahi kya kya gul o samar phir bhi 
kharab ho ke bhi socha kiye tire mahjur 
yahi ki teri nazar hai tiri nazar phir bhi 
ho be-niyaz-e-asar bhi kabhi tiri miTTi 
vo kimiya hi sahi rah ga.i kasar phir bhi 
lipaT gaya tira divana garche manzil se 
uDi uDi si hai ye khak-e-rahguzar phir bhi 
tiri nigah se bachne men umr guzri hai 
utar gaya rag-e-jan men ye neshtar phir bhi 
gham-e-firaq ke kushton ka hashr kya hoga 
ye sham-e-hijr to ho ja.egi sahar phir bhi 
fana bhi ho ke giran-bari-e-hayat na puchh 
uTha.e uTh nahin sakta ye dard-e-sar phir bhi 
sitam ke rang hain har iltifat-e-pinhan men 
karam-numa hain tire jaur sar-ba-sar phir bhi 
khata-muaf tira afv bhi hai misl-e-saza 
tiri saza men hai ik shan-e-dar-guzar phir bhi 
agarche be-khudi-e-ishq ko zamana hua 
'firaq' karti rahi kaam vo nazar phir bhi"
362,firaq-gorakhpuri,"koi paigham-e-mohabbat lab-e-ejaz to de 
maut ki aankh bhi khul ja.egi avaz to de 
maqsad-e-ishq ham-ahangi-e-juzv-o-kul hai 
dard hi dard sahi dil bu-e-dam-saz to de 
chashm-e-makhmur ke unvan-e-nazar kuchh to khulen 
dil-e-ranjur dhaDakne ka kuchh andaz to de 
ik zara ho nasha-e-husn men andaz-e-khumar 
ik jhalak ishq ke anjam ki aghaz to de 
jo chhupa.e na chhupe aur bata.e na bane 
dil-e-ashiq ko in ankhon se koi raaz to de 
muntazir itni kabhi thi na faza-e-afaq 
chheDne hi ko huun pur-dard ghazal saaz to de 
ham asiran-e-qafas aag laga sakte hain 
fursat-e-naghma kabhi hasrat-e-parvaz to de 
ishq ik baar mashiyyat ko badal sakta hai 
indiya apna magar kuchh nigah-e-naz to de 
qurb o didar to ma.alum kisi ka phir bhi 
kuchh pata sa falak-e-tafraqa-pardaz to de 
manzilen gard ki manind uDi jaati hain 
ablaq-e-dahr kuchh andaz-e-tag-o-taz to de 
kaan se ham to 'firaq' aankh ka lete hain kaam 
aaj chhup kar koi avaz par avaz to de"
363,firaq-gorakhpuri,"kuchh ishare the jinhen duniya samajh baiThe the ham 
us nigah-e-ashna ko kya samajh baiThe the ham 
rafta rafta ghair apni hi nazar men ho ga.e 
vah-ri ghaflat tujhe apna samajh baiThe the ham 
hosh ki taufiq bhi kab ahl-e-dil ko ho saki 
ishq men apne ko divana samajh baiThe the ham 
parda-e-azurdagi men thi vo jan-e-iltifat 
jis ada ko ranjish-e-beja samajh baiThe the ham 
kya kahen ulfat men raz-e-be-hisi kyunkar khula 
har nazar ko teri dard-afza samajh baiThe the ham 
be-niyazi ko tiri paaya sarasar soz o dard 
tujh ko ik duniya se begana samajh baiThe the ham 
inqalab-e-pai-ba-pai har gardish o har daur men 
is zamin o asman ko kya samajh baiThe the ham 
bhuul baiThi vo nigah-e-naz ahd-e-dosti 
us ko bhi apni tabi.at ka samajh baiThe the ham 
saaf alag ham ko junun-e-ashiqi ne kar diya 
khud ko tere dard ka parda samajh baiThe the ham 
kaan bajte hain mohabbat ke sukut-e-naz ko 
dastan ka khatm ho jaana samajh baiThe the ham 
baton baton men payam-e-marg bhi aa hi gaya 
un nigahon ko hayat-afza samajh baiThe the ham 
ab nahin tab-e-sipas-e-husn is dil ko jise 
be-qrar-e-shikva-e-beja samajh baiThe the ham 
ek duniya dard ki tasvir nikli ishq ko 
koh-kan aur qais ka qissa samajh baiThe the ham 
rafta rafta ishq manus-e-jahan hota chala 
khud ko tere hijr men tanha samajh baiThe the ham 
husn ko ik husn hi samjhe nahin aur ai 'firaq' 
mehrban na-mehrban kya kya samajh baiThe the ham"
364,firaq-gorakhpuri,"kuchh na kuchh ishq ki tasir ka iqrar to hai 
us ka ilzam-e-taghaful pe kuchh inkar to hai 
har fareb-e-gham-e-duniya se khabar-dar to hai 
tera divana kisi kaam men hushyar to hai 
dekh lete hain sabhi kuchh tire mushtaq-e-jamal 
khair didar na ho hasrat-e-didar to hai 
ma.arke sar hon usi barq-e-nazar se ai husn 
ye chamakti hui chalti hui talvar to hai 
sar paTakne ko paTakta hai magar ruk ruk kar 
tere vahshi ko khayal-e-dar-o-divar to hai 
ishq ka shikva-e-beja bhi na be-kar gaya 
na sahi jaur magar jaur ka iqrar to hai 
tujh se himmat to paDi ishq ko kuchh kahne ki 
khair shikva na sahi shukr ka iz.har to hai 
is men bhi rabta-e-khas ki milti hai jhalak 
khair iqrar-e-mohabbat na ho inkar to hai 
kyuun jhapak jaati hai rah rah ke tiri barq-e-nigah 
ye jhijak kis liye ik kushta-e-didar to hai 
ka.i unvan hain mamnun-e-karam karne ke 
ishq men kuchh na sahi zindagi be-kar to hai 
sahar-o-sham sar-e-anjuman-e-naz na ho 
jalva-e-husn to hai ishq-e-siyahkar to hai 
chaunk uThte hain 'firaq' aate hi us shokh ka naam 
kuchh sarasimgi-e-ishq ka iqrar to hai"
365,firaq-gorakhpuri,"mai-kade men aaj ik duniya ko izn-e-am tha 
daur-e-jam-e-be-khudi begana-e-ayyam tha 
ruuh larzan aankh mahv-e-did dil nakam tha 
ishq ka aghaz bhi sha.ista-e-anjam tha 
rafta rafta ishq ko tasvir-e-gham kar hi diya 
husn bhi kitna kharab-e-gardish-e-ayyam tha 
gham-kade men dahr ke yuun to andhera tha magar 
ishq ka dagh-e-siyah-bakhti charagh-e-sham tha 
teri duzdida-nigahi yuun to na-mahsus thi 
haan magar daftar ka daftar husn ka paigham tha 
shaaq ahl-e-shauq par thiin us ki ismat-dariyan 
sach hai lekin husn dar-parda bahut bad-nam tha 
mahv the gulzar-e-ranga-rang ke naqsh-o-nigar 
vahshaten thi dil ke sannaTe the dasht-e-sham tha 
be-khata tha husn har jaur-o-jafa ke ba.ad bhi 
ishq ke sar ta-abad ilzam hi ilzam tha 
yuun gareban-chak duniya men nahin hota koi 
har khula gulshan shahid-e-gardish-e-ayyam tha 
dekh husn-e-sharmagin dar-parda kya laaya hai rang 
ishq rusva-e-jahan badnam hi badnam tha 
raunaq-e-bazm-e-jahan tha go dil-e-gham-ghin 'firaq' 
sard tha afsurda tha mahrum tha nakam tha"
366,firaq-gorakhpuri,"mujh ko maara hai har ik dard o dava se pahle 
di saza ishq ne har jurm-o-khata se pahle 
atish-e-ishq bhaDakti hai hava se pahle 
honT julte hain mohabbat men dua se pahle 
fitne barpa hue har ghuncha-e-sar-basta se 
khul gaya raz-e-chaman chak-e-qaba se pahle 
chaal hai bada-e-hasti ka chhalakta hua jaam 
ham kahan the tire naqsh-e-kaf-e-pa se pahle 
ab kami kya hai tire be-sar-o-samanon ko 
kuchh na tha teri qasam tark-e-vafa se pahle 
ishq-e-bebak ko da.ave the bahut khalvat men 
kho diya saara bharam sharm-o-haya se pahle 
khud-bakhud chaak hue pairahan-e-lala-o-gul 
chal ga.i kaun hava bad-e-saba se pahle 
ham-safar rah-e-adam men na ho taron-bhari raat 
ham pahunch ja.enge is abla-pa se pahle 
parda-e-sharm men sad-barq-e-tabassum ke nisar 
hosh jaate rahe nairang-e-haya se pahle 
maut ke naam se Darte the ham ai shauq-e-hayat 
tu ne to maar hi Daala tha qaza se pahle 
be-takalluf bhi tira husn-e-khud-ara tha kabhi 
ik ada aur bhi thi husn-e-ada se pahle 
ghaflaten hasti-e-fani ki bata dengi tujhe 
jo mira haal tha ehsas-e-fana se pahle 
ham unhen pa ke 'firaq' aur bhi kuchh kho.e ga.e 
ye takalluf to na the ahd-e-vafa se pahle"
367,firaq-gorakhpuri,"narm faza ki karvaTen dil ko dukha ke rah ga.iin 
ThanDi hava.en bhi tiri yaad dila ke rah ga.iin 
shaam bhi thi dhuan dhuan husn bhi tha udaas udaas 
dil ko ka.i kahaniyan yaad si aa ke rah ga.iin 
mujh ko kharab kar ga.iin nim-nigahiyan tiri 
mujh se hayat o maut bhi ankhen chura ke rah ga.iin 
husn-e-nazar-fareb men kis ko kalam tha magar 
teri ada.en aaj to dil men sama ke rah ga.iin 
tab kahin kuchh pata chala sidq-o-khulus-e-husn ka 
jab vo nigahen ishq se baten bana ke rah ga.iin 
tere khiram-e-naz se aaj vahan chaman khile 
faslen bahar ki jahan khaak uDa ke rah ga.iin 
puchh na un nigahon ki turfa karishma-saziyan 
fitne sula ke rah ga.iin fitne jaga ke rah ga.iin 
taron ki aankh bhi bhar aa.i meri sada-e-dard par 
un ki nigahen bhi tira naam bata ke rah ga.iin 
uf ye zamin ki gardishen aah ye gham ki Thokaren 
ye bhi to bakht-e-khufta ke shane hila ke rah ga.iin 
aur to ahl-e-dard kaun sambhalta bhala 
haan teri shadmaniyan un ko rula ke rah ga.iin 
yaad kuchh aa.iin is tarah bhuli hui kahaniyan 
kho.e hue dilon men aaj dard uTha ke rah ga.iin 
saz-e-nashat-e-zindagi aaj laraz laraz uTha 
kis ki nigahen ishq ka dard suna ke rah ga.iin 
tum nahin aa.e aur raat rah ga.i raah dekhti 
taron ki mahfilen bhi aaj ankhen bichha ke rah ga.iin 
jhuum ke phir chalin hava.en vajd men aa.iin phir faza.en 
phir tiri yaad ki ghaTa.en sinon pe chha ke rah ga.iin 
qalb o nigah ki ye iid uf ye ma.al-e-qurb-o-did 
charkh ki gardishen tujhe mujh se chhupa ke rah ga.iin 
phir hain vahi udasiyan phir vahi suuni ka.enat 
ahl-e-tarab ki mahfilen rang jama ke rah ga.iin 
kaun sukun de saka gham-zadagan-e-ishq ko 
bhigti raten bhi 'firaq' aag laga ke rah ga.iin"
368,firaq-gorakhpuri,"nigah-e-naz ne parde uTha.e hain kya kya 
hijab ahl-e-mohabbat ko aa.e hain kya kya 
jahan men thi bas ik afvah tere jalvon ki 
charagh-e-dair-o-haram jhilmila.e hain kya kya 
do-char barq-e-tajalli se rahne valon ne 
fareb narm-nigahi ke khaa.e hain kya kya 
dilon pe karte hue aaj aati jaati choT 
tiri nigah ne pahlu bacha.e hain kya kya 
nisar nargis-e-mai-gun ki aaj paimane 
labon tak aa.e hue tharthara.e hain kya kya 
vo ik zara si jhalak barq-e-kam-nigahi ki 
jigar ke zakhm-e-nihan muskura.e hain kya kya 
charagh-e-tur jale a.ina-dar-a.ina 
hijab barq-e-ada ne uTha.e hain kya kya 
ba-qadr-e-zauq-e-nazar did-e-husn kya ho magar 
nigah-e-shauq men jalve sama.e hain kya kya 
kahin charagh kahin gul kahin dil-e-barbad 
khiram-e-naz ne fitne uTha.e hain kya kya 
taghaful aur baDha us ghazal-e-ra.ana ka 
fusun-e-gham ne bhi jaadu jaga.e hain kya kya 
hazar fitna-e-bedar khvab-e-rangin men 
chaman men ghuncha-e-gul-rang laa.e hain kya kya 
tire khulus-e-nihan ka to aah kya kahna 
suluk uchaTTe bhi dil men sama.e hain kya kya 
nazar bacha ke tire ishva-ha-e-pinhan ne 
dilon men dard-e-mohabbat uTha.e hain kya kya 
payam-e-husn payam-e-junun payam-e-fana 
tiri nigah ne fasane suna.e hain kya kya 
tamam husn ke jalve tamam mahrumi 
bharam nigah ne apne ganva.e hain kya kya 
'firaq' rah-e-vafa men subuk-ravi teri 
baDe-baDon ke qadam Dagmaga.e hain kya kya"
369,firaq-gorakhpuri,"raat bhi niind bhi kahani bhi 
haa.e kya chiiz hai javani bhi 
ek paigham-e-zindagani bhi 
ashiqi marg-e-na-gahani bhi 
is ada ka tiri javab nahin 
mehrbani bhi sargirani bhi 
dil ko apne bhi gham the duniya men 
kuchh bala.en thiin asmani bhi 
mansab-e-dil khushi luTana hai 
gham-e-pinhan ki pasbani bhi 
dil ko sho.alon se karti hai sairab 
zindagi aag bhi hai paani bhi 
shad-kamon ko ye nahin taufiq 
dil-e-gham-ghin ki shadmani bhi 
laakh husn-e-yaqin se baDh kar hai 
un nigahon ki bad-gumani bhi 
tangna-e-dil-e-malul men hai 
bahr-e-hasti ki be-karani bhi 
ishq-e-nakam ki hai parchha.in 
shadmani bhi kamrani bhi 
dekh dil ke nigar-khane men 
zakhm-e-pinhan ki hai nishani bhi 
khalq kya kya mujhe nahin kahti 
kuchh sunun main tiri zabani bhi 
aa.e tarikh-e-ishq men sau baar 
maut ke daur-e-darmiyani bhi 
apni ma.asumiyat ke parde men 
ho ga.i vo nazar siyani bhi 
din ko suraj-mukhi hai vo nau-gul 
raat ko hai vo rat-rani bhi 
dil-e-bad-nam tere baare men 
log kahte hain ik kahani bhi 
vaz.a karte koi na.i duniya 
ki ye duniya hui purani bhi 
dil ko adab-e-bandagi bhi na aa.e 
kar ga.e log hukmarani bhi 
jaur-e-kam-kam ka shukriya bas hai 
aap ki itni mehrbani bhi 
dil men ik huuk bhi uThi ai dost 
yaad aa.i tiri javani bhi 
sar se pa tak supurdagi ki ada 
ek andaz-e-turkamani bhi 
paas rahna kisi ka raat ki raat 
mehmani bhi mezbani bhi 
ho na aks-e-jabin-e-naz ki hai 
dil men ik nur-e-kahkashani bhi 
zindagi ain did-e-yar 'firaq' 
zindagi hijr ki kahani bhi"
370,firaq-gorakhpuri,"ras men Duuba hua lahrata badan kya kahna 
karvaTen leti hui sub.h-e-chaman kya kahna 
nigah-e-naz men ye pichhle pahar rang-e-khumar 
niind men Duubi hui chandr-kiran kya kahna 
bagh-e-jannat pe ghaTa jaise baras ke khul jaa.e 
ye suhani tiri khushbu-e-badan kya kahna 
Thahri Thahri si nigahon men ye vahshat ki kiran 
chaunke chaunke se ye ahu-e-khutan kya kahna 
ruup sangit ne dhara hai badan ka ye rachav 
tujh pe lahlut hai be-sakhta-pan kya kahna 
jaise lahra.e koi sho.ala-kamar ki ye lachak 
sar-ba-sar atish-e-sayyal badan kya kahna 
jis tarah jalva-e-firdos havaon se chhine 
pairahan men tire rangini-e-tan kya kahna 
jalva-o-parde ka ye rang dam-e-nazzara 
jis tarah adh-khule ghunghaT men dulhan kya kahna 
dam-e-taqrir khil uThte hain gulistan kya kya 
yuun to ik ghuncha-e-nauras hai dahan kya kahna 
dil ke a.ine men is tarah utarti hai nigah 
jaise paani men lachak jaa.e kiran kya kahna 
lahlahata hua ye qad ye lahakta joban 
zulf so mahki hui raton ka ban kya kahna 
tu mohabbat ka sitara to javani ka suhag 
husn lau deta hai la.al-e-yaman kya kahna 
teri avaz savera tiri baten taDka 
ankhen khul jaati hain ejaz-e-sukhan kya kahna 
zulf-e-shab-gun ki chamak paikar-e-simin ki damak 
dip-mala hai sar-e-gang-o-jaman kya kahna 
nilgun shabnami kapDon men badan ki ye jot 
jaise chhanti ho sitaron ki kiran kya kahna"
371,firaq-gorakhpuri,"ruki ruki si shab-e-marg khatm par aa.i 
vo pau phaTi vo na.i zindagi nazar aa.i 
ye moD vo hai ki parchha.iyan bhi dengi na saath 
musafiron se kaho us ki rahguzar aa.i 
faza tabassum-e-sub.h-e-bahar thi lekin 
pahunch ke manzil-e-janan pe aankh bhar aa.i 
kahin zaman-o-makan men hai naam ko bhi sukun 
magar ye baat mohabbat ki baat par aa.i 
kisi ki bazm-e-tarab men hayat baTti thi 
umid-varon men kal maut bhi nazar aa.i 
kahan har ek se insaniyat ka baar uTha 
ki ye bala bhi tire ashiqon ke sar aa.i 
dilon men aaj tiri yaad muddaton ke ba.ad 
ba-chehra-e-mutabassim ba-chashm-e-tar aa.i 
naya nahin hai mujhe marg-e-na-gahan ka payam 
hazar rang se apni mujhe khabar aa.i 
faza ko jaise koi raag chirta jaa.e 
tiri nigah dilon men yunhi utar aa.i 
zara visal ke ba.ad aa.ina to dekh ai dost 
tire jamal ki doshizgi nikhar aa.i 
tira hi aks sarishk-e-gham-e-zamana men tha 
nigah men tiri tasvir si utar aa.i 
ajab nahin ki chaman-dar-chaman bane har phuul 
kali kali ki saba ja ke god bhar aa.i 
shab-e-'firaq' uThe dil men aur bhi kuchh dard 
kahun ye kaise tiri yaad rat-bhar aa.i"
372,firaq-gorakhpuri,"samajhta huun ki tu mujh se juda hai 
shab-e-furqat mujhe kya ho gaya hai 
tira gham kya hai bas ye janta huun 
ki meri zindagi mujh se khafa hai 
kabhi khush kar ga.i mujh ko tiri yaad 
kabhi ankhon men aansu aa gaya hai 
hijabon ko samajh baiTha main jalva 
nigahon ko baDa dhoka hua hai 
bahut duur ab hai dil se yaad teri 
mohabbat ka zamana aa raha hai 
na ji khush kar saka tera karam bhi 
mohabbat ko baDa dhoka raha hai 
kabhi taDpa gaya hai dil tira gham 
kabhi dil ko sahara de gaya hai 
shikayat teri dil se karte karte 
achanak pyaar tujh par aa gaya hai 
jise chaunka ke tu ne pher li aankh 
vo tera dard ab tak jagta hai 
jahan hai maujzan rangini-e-husn 
vahin dil ka kanval lahra raha hai 
gulabi hoti jaati hain faza.en 
koi is rang se sharma raha hai 
mohabbat tujh se thi qabl-az-mohabbat 
kuchh aisa yaad mujh ko aa raha hai 
juda aghaz se anjam se duur 
mohabbat ik musalsal majra hai 
khuda-hafiz magar ab zindagi men 
faqat apna sahara rah gaya hai 
mohabbat men 'firaq' itna na gham kar 
zamane men yahi hota raha hai"
373,firaq-gorakhpuri,"sar men sauda bhi nahin dil men tamanna bhi nahin 
lekin is tark-e-mohabbat ka bharosa bhi nahin 
dil ki ginti na yaganon men na beganon men 
lekin us jalva-gah-e-naz se uThta bhi nahin 
mehrbani ko mohabbat nahin kahte ai dost 
aah ab mujh se tiri ranjish-e-beja bhi nahin 
ek muddat se tiri yaad bhi aa.i na hamen 
aur ham bhuul ga.e hon tujhe aisa bhi nahin 
aaj ghaflat bhi un ankhon men hai pahle se siva 
aaj hi khatir-e-bimar shakeba bhi nahin 
baat ye hai ki sukun-e-dil-e-vahshi ka maqam 
kunj-e-zindan bhi nahin vus.at-e-sahra bhi nahin 
are sayyad hamin gul hain hamin bulbul hain 
tu ne kuchh aah suna bhi nahin dekha bhi nahin 
aah ye majma-e-ahbab ye bazm-e-khamosh 
aaj mahfil men 'firaq'-e-sukhan-ara bhi nahin 
ye bhi sach hai ki mohabbat pe nahin main majbur 
ye bhi sach hai ki tira husn kuchh aisa bhi nahin 
yuun to hangame uThate nahin divana-e-ishq 
magar ai dost kuchh aison ka Thikana bhi nahin 
fitrat-e-husn to ma.alum hai tujh ko hamdam 
chara hi kya hai ba-juz sabr so hota bhi nahin 
munh se ham apne bura to nahin kahte ki 'firaq' 
hai tira dost magar aadmi achchha bhi nahin"
374,firaq-gorakhpuri,"sham-e-gham kuchh us nigah-e-naz ki baten karo 
be-khudi baDhti chali hai raaz ki baten karo 
ye sukut-e-naz ye dil ki ragon ka TuTna 
khamushi men kuchh shikast-e-saz ki baten karo 
nik.hat-e-zulf-e-pareshan dastan-e-sham-e-gham 
sub.h hone tak isi andaz ki baten karo 
har rag-e-dil vajd men aati rahe dukhti rahe 
yunhi us ke ja-o-beja naaz ki baten karo 
jau adam ki jaan hai jo hai payam-e-zindagi 
us sukut-e-raz us avaz ki baten karo 
ishq rusva ho chala be-kaif sa bezar sa 
aaj us ki nargas-e-ghammaz ki baten karo 
naam bhi lena hai jis ka ik jahan-e-rang-o-bu 
dosto us nau-bahar-e-naz ki baten karo 
kis liye uzr-e-taghaful kis liye ilzam-e-ishq 
aaj charkh-e-tafraqa-parvaz ki baten karo 
kuchh qafas ki tiliyon se chhan raha hai nuur sa 
kuchh faza kuchh hasrat-e-parvaz ki baten karo 
jo hayat-e-javidan hai jo hai marg-e-na-gahan 
aaj kuchh us naaz us andaz ki baten karo 
ishq-e-be-parva bhi ab kuchh na-shakeba ho chala 
shokhi-e-husn-e-karishma-saz ki baten karo 
jis ki furqat ne palaT di ishq ki kaaya 'firaq' 
aaj us isa-nafas dam-saz ki baten karo"
375,firaq-gorakhpuri,"sitaron se ulajhta ja raha huun 
shab-e-furqat bahut ghabra raha huun 
tire gham ko bhi kuchh bahla raha huun 
jahan ko bhi samajhta ja raha huun 
yaqin ye hai haqiqat khul rahi hai 
guman ye hai ki dhoke kha raha huun 
agar mumkin ho le le apni aahaT 
khabar do husn ko main aa raha huun 
haden husn-o-mohabbat ki mila kar 
qayamat par qayamat Dha raha huun 
khabar hai tujh ko ai zabt-e-mohabbat 
tire hathon men luTta ja raha huun 
asar bhi le raha huun teri chup ka 
tujhe qaa.il bhi karta ja raha huun 
bharam tere sitam ka khul chuka hai 
main tujh se aaj kyuun sharma raha huun 
unhin men raaz hain gul-bariyon ke 
main jo chingariyan barsa raha huun 
jo un ma.asum ankhon ne diye the 
vo dhoke aaj tak main kha raha huun 
tire pahlu men kyuun hota hai mahsus 
ki tujh se duur hota ja raha huun 
had-e-jor-o-karam se baDh chala husn 
nigah-e-yar ko yaad aa raha huun 
jo uljhi thi kabhi aadam ke hathon 
vo gutthi aaj tak suljha raha huun 
mohabbat ab mohabbat ho chali hai 
tujhe kuchh bhulta sa ja raha huun 
ajal bhi jin ko sun kar jhumti hai 
vo naghme zindagi ke ga raha huun 
ye sannaTa hai mere paanv ki chaap 
'firaq' apni kuchh aahaT pa raha huun"
376,firaq-gorakhpuri,"tez ehsas-e-khudi darkar hai 
zindagi ko zindagi darkar hai 
jo chaDha jaa.e khumistan-e-jahan 
haan vahi lab-tishnagi darkar hai 
devtaon ka khuda se hoga kaam 
aadmi ko aadmi darkar hai 
sau gulistan jis udasi par nisar 
mujh ko vo afsurdagi darkar hai 
sha.eri hai sar-basar tahzib-e-qalb 
us ko gham sha.istagi darkar hai 
sho.ala men laata hai jo soz-o-gudaz 
vo khulus-e-batni darkar hai 
khubi-e-lafz-o-bayan se kuchh siva 
sha.eri ko sahiri darkar hai 
qadir-e-mutlaq ko bhi insan ki 
sunte hain be-chargi darkar hai 
aur honge talib-e-mad.h-e-jahan 
mujh ko bas teri khushi darkar hai 
aql men yuun to nahin koi kami 
ik zara divangi darkar hai 
hosh valon ko bhi meri raa.e men 
ek guuna be-khudi darkar hai 
khatra-e-bisyar-dani ki qasam 
ilm men bhi kuchh kami darkar hai 
dosto kaafi nahin chashm-e-khirad 
ishq ko bhi raushni darkar hai 
meri ghazlon men haqa.eq hain faqat 
aap ko to sha.eri darkar hai 
tere paas aaya huun kahne ek baat 
mujh ko teri dosti darkar hai 
main jafaon ka na karta yuun gila 
aaj teri na-khushi darkar hai 
us ki zulf arasta-pairasta 
ik zara si barhami darkar hai 
zinda-dil tha taza-dam tha hijr men 
aaj mujh ko be-dili darkar hai 
halqa halqa gesu-e-shab rang-e-yar 
mujh ko teri abtari darkar hai 
aql ne kal mere kanon men kaha 
mujh ko teri zindagi darkar hai 
tez-rau tahzib-e-alam ko 'firaq' 
ik zara ahistagi darkar hai"
377,firaq-gorakhpuri,"tumhen kyunkar bata.en zindagi ko kya samajhte hain 
samajh lo saans lena khud-kushi karna samajhte hain 
kisi badmast ko raz-ashna sab ka samajhte hain 
nigah-e-yar tujh ko kya bata.en kya samajhte hain 
bas itne par hamen sab log divana samajhte hain 
ki is duniya ko ham ik dusri duniya samajhte hain 
kahan ka vasl tanha.i ne shayad bhes badla hai 
tire dam bhar ke mil jaane ko ham bhi kya samajhte hain 
umidon men bhi un ki ek shan-e-be-niyazi hai 
har asani ko jo dushvar ho jaana samajhte hain 
yahi zid hai to khair ankhen uThate hain ham us janib 
magar ai dil ham is men jaan ka khaTka samajhte hain 
kahin hon tere divane Thahar jaa.en to zindan hai 
jidhar ko munh uTha kar chal paDe sahra samajhte hain 
jahan ki fitrat-e-begana men jo kaif-e-gham bhar den 
vahi jiina samajhte hain vahi marna samajhte hain 
hamara zikr kya ham ko to hosh aaya mohabbat men 
magar ham qais ka divana ho jaana samajhte hain 
na shokhi shokh hai itni na purkar itni purkari 
na jaane log teri sadgi ko kya samajhte hain 
bhula diin ek muddat ki jafa.en us ne ye kah kar 
tujhe apna samajhte the tujhe apna samajhte hain 
ye kah kar abla-pa raundte jaate hain kanTon ko 
jise talvon men kar len jazb use sahra samajhte hain 
ye hasti nisti sab mauj-khezi hai mohabbat ki 
na ham qatra samajhte hain na ham dariya samajhte hain 
'firaq' is gardish-e-ayyam se kab kaam nikla hai 
sahar hone ko bhi ham raat kaT jaana samajhte hain"
378,firaq-gorakhpuri,"tuur tha ka.aba tha dil tha jalva-zar-e-yar tha 
ishq sab kuchh tha magar phir alam-e-asrar tha 
nashsha-e-sad-jam kaif-e-intizar-e-yar tha 
hijr men Thahra hua dil saghar-e-sarshar tha 
alvida.a ai bazm-e-anjum hijr ki shab al-firaq 
ta-ba-daur-e-zindagani intizar-e-yar tha 
ek ada se be-niyaz-e-qurb-o-duri kar diya 
mavra-e-vasl-o-hijran husn ka iqrar tha 
jauhar-e-a.ina-e-alam bane aansu mire 
yuun to sach ye hai ki rona ishq men bekar tha 
shokhi-e-raftar vaj.h-e-hasti-e-barbad thi 
zindagi kya thi ghubar-e-rahguzar-e-yar tha 
ulfat-e-derina ka jab zikr isharon men kiya 
muskura kar mujh se puchha tum ko kis se pyaar tha 
dil-dukhe ro.e hain shayad is jagah ai ku-e-dost 
khaak ka itna chamak jaana zara dushvar tha 
zarra zarra aa.ina tha khud-numa.i ka 'firaq' 
sar-ba-sar sahra-e-alam jalva-zar-e-yar tha"
379,firaq-gorakhpuri,"vaqt-e-ghurub aaj karamat ho ga.i 
zulfon ko us ne khol diya raat ho ga.i 
kal tak to us men aisi karamat na thi koi 
vo aankh aaj qibla-e-hajat ho ga.i 
ai soz-e-ishq tu ne mujhe kya bana diya 
meri har ek saans munajat ho ga.i 
ochhi nigah Daal ke ik samt rakh diya 
dil kya diya gharib ki saughat ho ga.i 
kuchh yaad aa ga.i thi vo zulf-e-shikan-shikan 
hasti tamam chashma-e-zulmat ho ga.i 
ahl-e-vatan se duur juda.i men yaar ki 
sabr aa gaya 'firaq' karamat ho ga.i"
380,firaq-gorakhpuri,"vo chup-chap aansu bahane ki raten 
vo ik shakhs ke yaad aane ki raten 
shab-e-mah ki vo ThanDi anchen vo shabnam 
tire husn ke rasmasane ki raten 
javani ki doshizgi ka tabassum 
gul-e-zar ke vo khilane ki raten 
phuvaren si naghmon ki paDti hon jaise 
kuchh us lab ke sunne-sunane ki raten 
mujhe yaad hai teri har sub.h-e-rukhsat 
mujhe yaad hain tere aane ki raten 
pur-asrar si meri arz-e-tamanna 
vo kuchh zer-e-lab muskurane ki raten 
sar-e-sham se ratjaga ke vo saman 
vo pichhle pahar niind aane ki raten 
sar-e-sham se ta-sahar qurb-e-janan 
na jaane vo thiin kis zamane ki raten 
sar-e-mai-kada tishnagi ki vo qasmen 
vo saaqi se baten banane ki raten 
ham-aghoshiyan shahid-e-mehrban ki 
zamane ke gham bhuul jaane ki raten 
'firaq' apni qismat men shayad nahin the 
Thikane ke din ya Thikane ki raten"
381,firaq-gorakhpuri,"ye narm narm hava jhilmila rahe hain charagh 
tire khayal ki khushbu se bas rahe hain dimagh 
dilon ko tere tabassum ki yaad yuun aa.i 
ki jagmaga uThen jis tarah mandiron men charagh 
jhalakti hai khinchi shamshir men na.i duniya 
hayat o maut ke milte nahin hain aaj dimagh 
harif-e-sina-e-majruh o atish-e-gham-e-ishq 
na gul ki chak-garebaniyan na laale ke daagh 
vo jin ke haal men lau de uThe gham-e-farda 
vahi hain anjuman-e-zindagi ke chashm-o-charag 
tamam sho.ala-e-gul hai tamam mauj-e-bahar 
ki ta-had-e-nigah-e-shauq lahlahate hain baagh 
na.i zamin naya asman na.i duniya 
suna to hai ki mohabbat ko in dinon hai faragh 
jo tohmaten na uThin ik jahan se un ke samet 
gunahgar-e-mohabbat nikal ga.e be-dagh 
jo chhup ke taron ki ankhon se paanv dharta hai 
usi ke naqsh-e-kaf-e-pa se jal uThe hain charagh 
jahan-e-raz hui ja rahi hai aankh tiri 
kuchh is tarah vo dilon ka laga rahi hai suragh 
zamana kuud paDa aag men yahi kah kar 
ki khuun chaaT ke ho ja.egi ye aag bhi baagh 
nigahen matl.a-e-nau par hain ek aalam ki 
ki mil raha hai kisi phuTti kiran ka suragh 
dilon men dagh-e-mohabbat ka ab ye aalam hai 
ki jaise niind men Duube hon pichhli raat charagh 
'firaq' bazm-e-charaghan hai mahfil-e-rindan 
saje hain pighli hui aag se chhalakte ayagh"
382,firaq-gorakhpuri,"ye nik.haton ki narm-ravi ye hava ye raat 
yaad aa rahe hain ishq ko TuuTe ta.alluqat 
mayusiyon ki god men dam toDta hai ishq 
ab bhi koi bana le to bigDi nahin hai baat 
kuchh aur bhi to ho in isharat ke siva 
ye sab to ai nigah-e-karam baat baat baat 
ik umr kaT ga.i hai tire intizar men 
aise bhi hain ki kaT na saki jin se ek raat 
ham ahl-e-intizar ke aahaT pe kaan the 
ThanDi hava thi gham tha tira Dhal chali thi raat 
yuun to bachi bachi si uThi vo nigah-e-naz 
duniya-e-dil men ho hi ga.i koi vardat 
jin ka suragh pa na saki gham ki ruuh bhi 
nadan hue hain ishq men aise bhi sanehat 
har sa.i o har amal men mohabbat ka haath hai 
ta.amir-e-zindagi ke samajh kuchh muharrikat 
us ja tiri nigah mujhe le ga.i jahan 
leti ho jaise saans ye be-jan ka.enat 
kya niind aa.e us ko jise jagna na aa.e 
jo din ko din kare vo kare raat ko bhi raat 
dariya ke madd-o-jazr bhi paani ke khel hain 
hasti hi ke karishme hain kya maut kya hayat 
ahl-e-raza men shan-e-baghavat bhi ho zara 
itni bhi zindagi na ho paband-e-rasmiyat 
ham ahl-e-gham ne rang-e-zamana badal diya 
koshish to ki sabhi ne magar ban paDe ki baat 
paida kare zamin na.i asman naya 
itna to le koi asar-e-daur-ka.enat 
sha.ir huun gahri niind men hain jo haqiqaten 
chaunka rahe hain un ko bhi mere tavahhumat 
mujh ko to gham ne fursat-e-gham bhi na di 'firaq' 
de fursat-e-hayat na jaise gham-e-hayat"
383,firaq-gorakhpuri,"zamin badli falak badla mazaq-e-zindagi badla 
tamaddun ke qadim aqdar badle aadmi badla 
khuda-o-ahrman badle vo iman-e-dui badla 
hudud-e-khair-o-shar badle mazaq-e-kafiri badla 
na.e insan ka jab daur-e-khud-na-agahi badla 
rumuz-e-be-khudi badle taqaza-e-khudi badla 
badalte ja rahe hain ham bhi duniya ko badalne men 
nahin badli abhi duniya to duniya ko abhi badla 
na.i manzil ke mir-e-karvan bhi aur hote hain 
purane khizr-e-rah badle vo tarz-e-rahbari badla 
kabhi socha bhi hai ai nazm-e-kohna ke khuda-vando 
tumhara hashr kya hoga jo ye aalam kabhi badla 
udhar pichhle se ahl-e-mal-o-zar par raat bhari hai 
idhar bedari-e-jamhur ka andaz bhi badla 
zahe soz-e-gham-e-adam khusha saz-e-dil-e-adam 
isi ik sham.a ki lau ne jahan-e-tirgi badla 
na.e mansur hain sadiyon purane shekh-o-qazi hain 
na fatve kufr ke badle na uzr-e-dar hi badla 
bata.e to bata.e us ko teri shokhi-e-pinhan 
tiri chashm-e-tavajjoh hai ki tarz-e-be-rukhi badla 
ba-faiz-e-adam-e-khaki zamin sona ugalti hai 
usi zarre ne daur-e-mehr-o-mah-o-mushtari badla 
sitare jagte hain raat laT chhaTka.e soti hai 
dabe paanv kisi ne aa ke khvab-e-zindagi badla 
'firaq' ham-nava-e-'mir'-o-'ghalib' ab na.e naghme 
vo bazm-e-zindagi badli vo rang-e-sha.iri badla"
384,firaq-gorakhpuri,"zer-o-bam se saz-e-khilqat ke jahan banta gaya 
ye zamin banti ga.i ye asman banta gaya 
dastan-e-jaur-e-behad khuun se likhta raha 
qatra qatra ashk-e-gham ka be-karan banta gaya 
ishq-e-tanha se huiin abad kitni manzilen 
ik musafir karvan-dar-karvan banta gaya 
main tire jis gham ko apna janta tha vo bhi to 
zeb-e-unvan-e-hadis-e-digaran banta gaya 
baat nikle baat se jaise vo tha tera bayan 
naam tera dastan-dar-dastan banta gaya 
ham ko hai ma.alum sab rudad-e-ilm-o-falsafa 
haan har iman-o-yaqin vahm-o-guman banta gaya 
main kitab-e-dil men apna hal-e-gham likhta raha 
har varaq ik bab-e-tarikh-e-jahan banta gaya 
bas usi ki tarjumani hai mire ash.ar men 
jo sukut-e-raz rangin dastan banta gaya 
main ne saunpa tha tujhe ik kaam saari umr men 
vo bigaDta hi gaya ai dil kahan banta gaya 
vardat-e-dil ko dil hi men jagah dete rahe 
har hisab-e-gham hisab-e-dostan banta gaya 
meri ghuTTi men paDi thi ho ke hal urdu zaban 
jo bhi main kahta gaya husn-e-bayan banta gaya 
vaqt ke hathon yahan kya kya khazane luT ga.e 
ek tera gham ki ganj-e-sha.igan banta gaya 
sar-zamin-e-hind par aqvam-e-alam ke 'firaq' 
qafile baste ga.e hindostan banta gaya"
385,firaq-gorakhpuri,"zindagi dard ki kahani hai 
chashm-e-anjum men bhi to paani hai 
be-niyazana sun liya gham-e-dil 
mehrbani hai mehrbani hai 
vo bhala meri baat kya maane 
us ne apni bhi baat maani hai 
shola-e-dil hai ye ki sho.ala-saz 
ya tira shola-e-javani hai 
vo kabhi rang vo kabhi khushbu 
gaah gul gaah rat-rani hai 
ban ke ma.asum sab ko taaD ga.i 
aankh us ki baDi siyani hai 
ap-biti kaho ki jag-biti 
har kahani miri kahani hai 
donon aalam hain jis ke zer-e-nagin 
dil usi gham ki rajdhani hai 
ham to khush hain tiri jafa par bhi 
be-sabab teri sargirani hai 
sar-ba-sar ye faraz-e-mahr-o-qamar 
teri uThti hui javani hai 
aaj bhi sun rahe hain qissa-e-ishq 
go kahani bahut purani hai 
zabt kiije to dil hai angara 
aur agar roiye to paani hai 
hai Thikana ye dar hi us ka bhi 
dil bhi tera hi astani hai 
un se aise men jo na ho jaa.e 
nau-javani hai nau-javani hai 
dil mira aur ye gham-e-duniya 
kya tire gham ki pasbani hai 
gardish-e-chashm-e-saqi-e-dauran 
daur-e-aflak ki bhi paani hai 
ai lab-e-naz kya hain vo asrar 
khamushi jin ki tarjumani hai 
mai-kadon ke bhi hosh uDne lage 
kya tiri aankh ki javani hai 
khud-kushi par hai aaj amada 
are duniya baDi divani hai 
koi iz.har-e-na-khushi bhi nahin 
bad-gumani si bad-gumani hai 
mujh se kahta tha kal farishta-e-ishq 
zindagi hijr ki kahani hai 
bahr-e-hasti bhi jis men kho jaa.e 
buund men bhi vo be-karani hai 
mil ga.e khaak men tire ushshaq 
ye bhi ik amr-e-asmani hai 
zindagi intizar hai tera 
ham ne ik baat aaj jaani hai 
kyuun na ho gham se hi qimash us ka 
husn tasvir-e-shadmani hai 
suuni duniya men ab to main huun aur 
matam-e-ishq-e-an-jahani hai 
kuchh na puchho 'firaq' ahd-e-shabab 
raat hai niind hai kahani hai"
386,gulzar,"ankhon men jal raha hai pa bujhta nahin dhuan 
uThta to hai ghaTa sa barasta nahin dhuan 
palkon ke Dhanpne se bhi rukta nahin dhuan 
kitni unDelin ankhen pa bujhta nahin dhuan 
ankhon se ansuon ke marasim purane hain 
mehman ye ghar men aa.en to chubhta nahin dhuan 
chulhe nahin jala.e ki basti hi jal ga.i 
kuchh roz ho ga.e hain ab uThta nahin dhuan 
kaali lakiren khinch raha hai fazaon men 
baura gaya hai munh se kyuun khulta nahin dhuan 
ankhon ke pochhne se laga aag ka pata 
yuun chehra pher lene se chhupta nahin dhuan 
chingari ik aTak si ga.i mere siine men 
thoDa sa aa ke phunk do uDta nahin dhuan"
387,gulzar,"aisa khamosh to manzar na fana ka hota 
meri tasvir bhi girti to chhanaka hota 
yuun bhi ik baar to hota ki samundar bahta 
koi ehsas to dariya ki ana ka hota 
saans mausam ki bhi kuchh der ko chalne lagti 
koi jhonka tiri palkon ki hava ka hota 
kanch ke paar tire haath nazar aate hain 
kaash khushbu ki tarah rang hina ka hota 
kyuun miri shakl pahan leta hai chhupne ke liye 
ek chehra koi apna bhi khuda ka hota"
388,gulzar,"be-sabab muskura raha hai chand 
koi sazish chhupa raha hai chand 
jaane kis ki gali se nikla hai 
jhenpa jhenpa sa aa raha hai chand 
kitna ghaza lagaya hai munh par 
dhuul hi dhuul uDa raha hai chand 
kaisa baiTha hai chhup ke patton men 
baghban ko sata raha hai chand 
sidha-sada ufuq se nikla tha 
sar pe ab chaDhta ja raha hai chand 
chhu ke dekha to garm tha matha 
dhuup men khelta raha hai chand"
389,gulzar,"biite rishte talash karti hai 
khushbu ghunche talash karti hai 
jab guzarti hai us gali se saba 
khat ke purze talash karti hai 
apne maazi ki justuju men bahar 
piile patte talash karti hai 
ek ummid baar baar aa kar 
apne TukDe talash karti hai 
buDhi pagDanDi shahr tak aa kar 
apne beTe talash karti hai"
390,gulzar,"dard halka hai saans bhari hai 
jiye jaane ki rasm jaari hai 
aap ke ba.ad har ghaDi ham ne 
aap ke saath hi guzari hai 
raat ko chandni to oDha do 
din ki chadar abhi utari hai 
shakh par koi qahqaha to khile 
kaisi chup si chaman pe taari hai 
kal ka har vaqi.a tumhara tha 
aaj ki dastan hamari hai"
391,gulzar,"dikha.i dete hain dhund men jaise saa.e koi 
magar bulane se vaqt lauTe na aa.e koi 
mire mohalle ka asman suuna ho gaya hai 
bulandiyon pe ab aa ke peche laDa.e koi 
vo zard patte jo peD se TuuT kar gire the 
kahan ga.e bahte paniyon men bula.e koi 
za.iif bargad ke haath men ra.asha aa gaya hai 
jaTa.en ankhon pe gir rahi hain uTha.e koi 
mazar pe khol kar gareban dua.en mangen 
jo aa.e ab ke to lauT kar phir na jaa.e koi"
392,gulzar,"din kuchh aise guzarta hai koi 
jaise ehsan utarta hai koi 
dil men kuchh yuun sambhalta huun gham 
jaise zevar sambhalta hai koi 
aa.ina dekh kar tasalli hui 
ham ko is ghar men janta hai koi 
peD par pak gaya hai phal shayad 
phir se patthar uchhalta hai koi 
der se gunjte hain sannaTe 
jaise ham ko pukarta hai koi"
393,gulzar,"ek parvaz dikha.i di hai 
teri avaz suna.i di hai 
sirf ik safha palaT kar us ne 
saari baton ki safa.i di hai 
phir vahin lauT ke jaana hoga 
yaar ne kaisi riha.i di hai 
jis ki ankhon men kaTi thiin sadiyan 
us ne sadiyon ki juda.i di hai 
zindagi par bhi koi zor nahin 
dil ne har chiiz para.i di hai 
aag men kya kya jala hai shab bhar 
kitni khush-rang dikha.i di hai"
394,gulzar,"garm lashen girin fasilon se 
asman bhar gaya hai chilon se 
suuli chaDhne lagi hai khamoshi 
log aa.e hain sun ke milon se 
kaan men aise utri sargoshi 
barf phisli ho jaise Tilon se 
guunj kar aise lauTti hai sada 
koi puchhe hazaron milon se 
pyaas bharti rahi mire andar 
aankh haTti nahin thi jhilon se 
log kandhe badal badal ke chale 
ghaaT pahunche baDe vasilon se"
395,gulzar,"gulon ko sunna zara tum sada.en bheji hain 
gulon ke haath bahut si dua.en bheji hain 
jo aftab kabhi bhi ghurub hota nahin 
hamara dil hai usi ki shua.en bheji hain 
agar jala.e tumhen bhi shifa mile shayad 
ik aise dard ki tum ko shua.en bheji hain 
tumhari khushk si ankhen bhali nahin lagtin 
vo saari chizen jo tum ko rula.en, bheji hain 
siyah rang chamakti hui kanari hai 
pahan lo achchhi lagengi ghaTa.en bheji hain 
tumhare khvab se har shab lipaT ke sote hain 
saza.en bhej do ham ne khata.en bheji hain 
akela patta hava men bahut buland uDa 
zamin se paanv uThao hava.en bheji hain"
396,gulzar,"haath chhuTen bhi to rishte nahin chhoDa karte 
vaqt ki shakh se lamhe nahin toDa karte 
jis ki avaz men silvaT ho nigahon men shikan 
aisi tasvir ke TukDe nahin joDa karte 
lag ke sahil se jo bahta hai use bahne do 
aise dariya ka kabhi rukh nahin moDa karte 
jagne par bhi nahin aankh se girtin kirchen 
is tarah khvabon se ankhen nahin phoDa karte 
shahd jiine ka mila karta hai thoDa thoDa 
jaane valon ke liye dil nahin thoDa karte 
ja ke kohsar se sar maaro ki avaz to ho 
khasta divaron se matha nahin phoDa karte"
397,gulzar,"ham to kitnon ko mah-jabin kahte 
aap hain is liye nahin kahte 
chand hota na asman pe agar 
ham kise aap sa hasin kahte 
aap ke paanv phir kahan paDte 
ham zamin ko agar zamin kahte 
aap ne auron se kaha sab kuchh 
ham se bhi kuchh kabhi kahin kahte 
aap ke ba.ad aap hi kahiye 
vaqt ko kaise ham-nashin kahte 
vo bhi vahid hai main bhi vahid huun 
kis sabab se ham afrin kahte"
398,gulzar,"har ek gham nichoD ke har ik baras jiye 
do din ki zindagi men hazaron baras jiye 
sadiyon pe ikhtiyar nahin tha hamara dost 
do chaar lamhe bas men the do chaar bas jiye 
sahra ke us taraf se ga.e saare karvan 
sun sun ke ham to sirf sada-e-jaras jiye 
honTon men le ke raat ke anchal ka ik sira 
ankhon pe rakh ke chand ke honTon ka mas jiye 
mahdud hain dua.en mire ikhtiyar men 
har saans pur-sukun ho tu sau baras jiye"
399,gulzar,"hava ke siing na pakDo khadeD deti hai 
zamin se peDon ke Tanke udheD deti hai 
main chup karata huun har shab umaDti barish ko 
magar ye roz ga.i baat chheD deti hai 
zamin sa dusra koi sakhi kahan hoga 
zara sa biij uTha le to peD deti hai 
rundhe gale ki duaon se bhi nahin khulta 
dar-e-hayat jise maut bheD deti hai"
400,gulzar,"jab bhi ankhon men ashk bhar aa.e 
log kuchh Dubte nazar aa.e 
apna mehvar badal chuki thi zamin 
ham khala se jo lauT kar aa.e 
chand jitne bhi gum hue shab ke 
sab ke ilzam mere sar aa.e 
chand lamhe jo lauT kar aa.e 
raat ke akhiri pahar aa.e 
ek goli ga.i thi su-e-falak 
ik parinde ke bal-o-par aa.e 
kuchh charaghon ki saans TuuT ga.i 
kuchh ba-mushkil dam-e-sahar aa.e 
mujh ko apna pata-Thikana mile 
vo bhi ik baar mere ghar aa.e"
401,gulzar,"jab bhi ye dil udaas hota hai 
jaane kaun as-pas hota hai 
ankhen pahchanti hain ankhon ko 
dard chehra-shanas hota hai 
go barasti nahin sada ankhen 
abr to barah-mas hota hai 
chhal peDon ki sakht hai lekin 
niche nakhun ke maas hota hai 
zakhm kahte hain dil ka gahna hai 
dard dil ka libas hota hai 
Das hi leta hai sab ko ishq kabhi 
saanp mauqa.a-shanas hota hai 
sirf itna karam kiya kiije 
aap ko jitna raas hota hai"
402,gulzar,"kanch ke pichhe chand bhi tha aur kanch ke uupar kaa.i bhi 
tinon the ham vo bhi the aur main bhi tha tanha.i bhi 
yadon ki bauchharon se jab palken bhigne lagti hain 
sondhi sondhi lagti hai tab maazi ki rusva.i bhi 
do do shaklen dikhti hain is bahke se a.ine men 
mere saath chala aaya hai aap ka ik sauda.i bhi 
kitni jaldi maili karta hai poshaken roz falak 
sub.h hi raat utari thi aur shaam ko shab pahna.i bhi 
khamoshi ka hasil bhi ik lambi si khamoshi thi 
un ki baat suni bhi ham ne apni baat suna.i bhi 
kal sahil par leTe leTe kitni saari baten kiin 
aap ka hunkara na aaya chand ne baat kara.i bhi"
403,gulzar,"kahin to gard uDe ya kahin ghubar dikhe 
kahin se aata hua koi shahsavar dikhe 
khafa thi shakh se shayad ki jab hava guzri 
zamin pe girte hue phuul be-shumar dikhe 
ravan hain phir bhi ruke hain vahin pe sadiyon se 
baDe udaas lage jab bhi abshar dikhe 
kabhi to chaunk ke dekhe koi hamari taraf 
kisi ki aankh men ham ko bhi intizar dikhe 
koi tilismi sifat thi jo is hujum men vo 
hue jo aankh se ojhal to baar baar dikhe"
404,gulzar,"khuli kitab ke safhe ulaTte rahte hain 
hava chale na chale din palaTte rahte hain 
bas ek vahshat-e-manzil hai aur kuchh bhi nahin 
ki chand siDhiyan chaDhte utarte rahte hain 
mujhe to roz kasauTi pe dard kasta hai 
ki jaan se jism ke bakhiye udhaDte rahte hain 
kabhi ruka nahin koi maqam-e-sahra men 
ki Tiile panv-tale se sarakte rahte hain 
ye roTiyan hain ye sikke hain aur da.ere hain 
ye ek duuje ko din bhar pakaDte rahte hain 
bhare hain raat ke reze kuchh aise ankhon men 
ujala ho to ham ankhen jhapakte rahte hain"
405,gulzar,"khushbu jaise log mile afsane men 
ek purana khat khola anjane men 
shaam ke saa.e balishton se naape hain 
chand ne kitni der laga di aane men 
raat guzarte shayad thoDa vaqt lage 
dhuup unDelo thoDi si paimane men 
jaane kis ka zikr hai is afsane men 
dard maze leta hai jo dohrane men 
dil par dastak dene kaun aa nikla hai 
kis ki aahaT sunta huun virane men 
ham is moD se uTh kar agle moD chale 
un ko shayad umr lagegi aane men"
406,gulzar,"koi aTka hua hai pal shayad 
vaqt men paD gaya hai bal shayad 
lab pe aa.i miri ghazal shayad 
vo akele hain aj-kal shayad 
dil agar hai to dard bhi hoga 
is ka koi nahin hai hal shayad 
jante hain savab-e-rahm-o-karam 
un se hota nahin amal shayad 
aa rahi hai jo chaap qadmon ki 
khil rahe hain kahin kanval shayad 
raakh ko bhi kured kar dekho 
abhi jalta ho koi pal shayad 
chand Duube to chand hi nikle 
aap ke paas hoga hal shayad"
407,gulzar,"koi khamosh zakhm lagti hai 
zindagi ek nazm lagti hai 
bazm-e-yaran men rahta huun tanha 
aur tanha.i bazm lagti hai 
apne saa.e pe paanv rakhta huun 
chhanv chhalon ko narm lagti hai 
chand ki nabz dekhna uTh kar 
raat ki saans garm lagti hai 
ye rivayat ki dard mahke rahen 
dil ki derina rasm lagti hai"
408,gulzar,"mujhe andhere men be-shak biTha diya hota 
magar charagh ki surat jala diya hota 
na raushni koi aati mire ta.aqub men 
jo apne-ap ko main ne bujha diya hota 
ye dard jism ke ya-rab bahut shadid lage 
mujhe salib pe do pal sula diya hota 
ye shukr hai ki mire paas tera gham to raha 
vagarna zindagi ne to rula diya hota"
409,gulzar,"os paDi thi raat bahut aur kohra tha garma.ish par 
saili si khamoshi men avaz suni farma.ish par 
fasle hain bhi aur nahin bhi naapa taula kuchh bhi nahin 
log ba-zid rahte hain phir bhi rishton ki paima.ish par 
munh moDa aur dekha kitni duur khaDe the ham donon 
aap laDe the ham se bas ik karvaT ki gunja.ish par 
kaghaz ka ik chand laga kar raat andheri khiDki par 
dil men kitne khush the apni furqat ki ara.ish par 
dil ka hujra kitni baar ujDa bhi aur basaya bhi 
saari umr kahan Thahra hai koi ek riha.ish par 
dhuup aur chhanv baanT ke tum ne angan men divar chuni 
kya itna asan hai zinda rahna is asa.ish par 
shayad tiin nujumi meri maut pe aa kar pahunchenge 
aisa hi ik baar hua tha iisa ki paida.ish par"
410,gulzar,"peD ke patton men halchal hai khabar-dar se hain 
shaam se tez hava chalne ke asar se hain 
nakhuda dekh raha hai ki main girdab men huun 
aur jo pul pe khaDe log hain akhbar se hain 
chaDhte sailab men sahil ne to munh Dhanp liya 
log paani ka kafan lene ko tayyar se hain 
kal tavarikh men dafna.e ga.e the jo log 
un ke saa.e abhi darvazon pe bedar se hain 
vaqt ke tiir to siine pe sambhale ham ne 
aur jo niil paDe hain tiri guftar se hain 
ruuh se chhile hue jism jahan bikte hain 
ham ko bhi bech de ham bhi usi bazar se hain 
jab se vo ahl-e-siyasat men hue hain shamil 
kuchh adu ke hain to kuchh mere taraf-dar se hain"
411,gulzar,"phuul ne Tahni se uDne ki koshish ki 
ik taa.ir ka dil rakhne ki koshish ki 
kal phir chand ka khanjar ghonp ke siine men 
raat ne meri jaan lene ki koshish ki 
koi na koi rahbar rasta kaaT gaya 
jab bhi apni rah chalne ki koshish ki 
kitni lambi khamoshi se guzra huun 
un se kitna kuchh kahne ki koshish ki 
ek hi khvab ne saari raat jagaya hai 
main ne har karvaT sone ki koshish ki 
ek sitara jaldi jaldi Duub gaya 
main ne jab taare ginne ki koshish ki 
naam mira tha aur pata apne ghar ka 
us ne mujh ko khat likhne ki koshish ki 
ek dhuen ka marghola sa nikla hai 
miTTi men jab dil bone ki koshish ki"
412,gulzar,"phulon ki tarah lab khol kabhi 
khushbu ki zaban men bol kabhi 
alfaz parakhta rahta hai 
avaz hamari tol kabhi 
anmol nahin lekin phir bhi 
puchh to muft ka mol kabhi 
khiDki men kaTi hain sab raten 
kuchh chauras thiin kuchh gol kabhi 
ye dil bhi dost zamin ki tarah 
ho jaata hai Danva-Dol kabhi"
413,gulzar,"ruke ruke se qadam ruk ke baar baar chale 
qarar de ke tire dar se be-qarar chale 
uTha.e phirte the ehsan jism ka jaan par 
chale jahan se to ye pairahan utaar chale 
na jaane kaun si miTTi vatan ki miTTi thi 
nazar men dhuul jigar men liye ghubar chale 
sahar na aa.i ka.i baar niind se jaage 
thi raat raat ki ye zindagi guzar chale 
mili hai sham.a se ye rasm-e-ashiqi ham ko 
gunah haath pe le kar gunahgar chale"
414,gulzar,"sabr har baar ikhtiyar kiya 
ham se hota nahin hazar kiya 
adatan tum ne kar diye va.ade 
adatan ham ne e'tibar kiya 
ham ne aksar tumhari rahon men 
ruk kar apna hi intizar kiya 
phir na mangenge zindagi ya-rab 
ye gunah ham ne ek baar kiya"
415,gulzar,"sahma sahma Dara sa rahta hai 
jaane kyuun ji bhara sa rahta hai 
kaa.i si jam ga.i hai ankhon par 
saara manzar hara sa rahta hai 
ek pal dekh luun to uThta huun 
jal gaya ghar zara sa rahta hai 
sar men jumbish khayal ki bhi nahin 
zanuon par dhara sa rahta hai"
416,gulzar,"shaam se aaj saans bhari hai 
be-qarari si be-qarari hai 
aap ke ba.ad har ghaDi ham ne 
aap ke saath hi guzari hai 
raat ko de do chandni ki rida 
din ki chadar abhi utari hai 
shakh par koi qahqaha to khile 
kaisi chup si chaman men taari hai 
kal ka har vaqi.a tumhara tha 
aaj ki dastan hamari hai"
417,gulzar,"shaam se aankh men nami si hai 
aaj phir aap ki kami si hai 
dafn kar do hamen ki saans aa.e 
nabz kuchh der se thami si hai 
kaun pathra gaya hai ankhon men 
barf palkon pe kyuun jami si hai 
vaqt rahta nahin kahin Tik kar 
aadat is ki bhi aadmi si hai 
aa.iye raste alag kar len 
ye zarurat bhi bahami si hai"
418,gulzar,"tinka tinka kanTe toDe saari raat kaTa.i ki 
kyuun itni lambi hoti hai chandni raat juda.i ki 
niind men koi apne-ap se baten karta rahta hai 
kal-kun.en men gunjti hai avaz kisi sauda.i ki 
siine men dil ki aahaT jaise koi jasus chale 
har saa.e ka pichha karna aadat hai harja.i ki 
ankhon aur kanon men kuchh sannaTe se bhar jaate hain 
kya tum ne uDti dekhi hai ret kabhi tanha.i ki 
taron ki raushan faslen aur chand ki ek daranti thi 
saahu ne girvi rakh li thi meri raat kaTa.i ki"
419,gulzar,"tujh ko dekha hai jo dariya ne idhar aate hue 
kuchh bhanvar Duub ga.e paani men chakrate hue 
ham ne to raat ko danton se pakaD kar rakkha 
chhina-jhapTi men ufuq khulta gaya jaate hue 
main na hunga to khizan kaise kaTegi teri 
shokh patte ne kaha shakh se murjhate hue 
hasraten apni bilaktin na yatimon ki tarah 
ham ko avaz hi de lete zara jaate hue 
si liye honT vo pakiza nigahen sun kar 
maili ho jaati hai avaz bhi dohrate hue"
420,gulzar,"vo khat ke purze uDa raha tha 
havaon ka rukh dikha raha tha 
bata.un kaise vo bahta dariya 
jab aa raha tha to ja raha tha 
kuchh aur bhi ho gaya numayan 
main apna likkha miTa raha tha 
dhuan dhuan ho ga.i thiin ankhen 
charagh ko jab bujha raha tha 
munDer se jhuk ke chand kal bhi 
paDosiyon ko jaga raha tha 
usi ka iman badal gaya hai 
kabhi jo mera khuda raha tha 
vo ek din ek ajnabi ko 
miri kahani suna raha tha 
vo umr kam kar raha tha meri 
main saal apne baDha raha tha 
khuda ki shayad raza ho is men 
tumhara jo faisla raha tha"
421,gulzar,"zikr aa.e to mire lab se dua.en niklen 
sham.a jalti hai to lazim hai shua.en niklen 
vaqt ki zarb se kaT jaate hain sab ke siine 
chand ka chhalka utar jaa.e to qashen niklen 
dafn ho jaa.en ki zarkhez zamin lagti hai 
kal isi miTTi se shayad miri shakhen niklen 
chand ummiden nichoDi thiin to aahen Tapkin 
dil ko pighla.en to ho sakta hai sansen niklen 
ghaar ke munh pe rakha rahne do sang-e-khurshid 
ghaar men haath na Daalo kahin raten niklen"
422,gulzar,"zikr hota hai jahan bhi mire afsane ka 
ek darvaza sa khulta hai kutub-khane ka 
ek sannaTa dabe-panv gaya ho jaise 
dil se ik khauf sa guzra hai bichhaD jaane ka 
bulbula phir se chala paani men ghote khane 
na samajhne ka use vaqt na samjhane ka 
main ne alfaz to bijon ki tarah chhanT diye 
aisa miTha tira andaz tha farmane ka 
kis ko roke koi raste men kahan baat kare 
na to aane ki khabar hai na pata jaane ka"
423,gulzar,"zindagi yuun hui basar tanha 
qafila saath aur safar tanha 
apne saa.e se chaunk jaate hain 
umr guzri hai is qadar tanha 
raat bhar baten karte hain taare 
raat kaaTe koi kidhar tanha 
Dubne vaale paar ja utre 
naqsh-e-pa apne chhoD kar tanha 
din guzarta nahin hai logon men 
raat hoti nahin basar tanha 
ham ne darvaze tak to dekha tha 
phir na jaane ga.e kidhar tanha"
424,habib-jalib,"aag hai phaili hui kaali ghaTaon ki jagah 
bad-dua.en hain labon par ab duaon ki jagah 
intikhab-e-ahl-e-gulshan par bahut rota hai dil 
dekh kar zagh-o-zaghan ko khushnavaon ki jagah 
kuchh bhi hota par na hote para-para jism-o-jan 
rahzan hote agar un rahnumaon ki jagah 
luT ga.i is daur men ahl-e-qalam ki aabru 
bik rahe hain ab sahafi be-savaon ki jagah 
kuchh to aata ham ko bhi jaan se guzarne ka maza 
ghair hote kaash 'jalib' ashnaon ki jagah"
425,habib-jalib,"ab teri zarurat bhi bahut kam hai miri jaan 
ab shauq ka kuchh aur hi aalam hai miri jaan 
ab tazkira-e-khanda-e-gul baar hai ji par 
jaan vaqf-e-gham-e-giriya-e-shabnam hai miri jaan 
rukh par tire bikhri hui ye zulf-e-siyah-tab 
tasvir-e-pareshani-e-alam hai miri jaan 
ye kya ki tujhe bhi hai zamane se shikayat 
ye kya ki tiri aankh bhi pur-nam hai miri jaan 
ham sada-dilon par ye shab-e-gham ka tasallut 
mayus na ho aur koi dam hai miri jaan 
ye teri tavajjoh ka hai ejaaz ki mujh se 
har shakhs tire shahr ka barham hai miri jaan 
ai nuz.hat-e-mahtab tira gham hai miri ziist 
ai nazish-e-khurshid tira gham hai miri jaan"
426,habib-jalib,"afsos tumhen car ke shishe ka hua hai 
parva nahin ik maan ka jo dil TuuT gaya hai 
hota hai asar tum pe kahan nala-e-gham ka 
barham jo hui bazm-e-tarab is ka gila hai 
fir.aun bhi namrud bhi guzre hain jahan men 
rahta hai yahan kaun yahan kaun raha hai 
tum zulm kahan tak tah-e-aflak karoge 
ye baat na bhulo ki hamara bhi khuda hai 
azadi-e-insan ke vahin phuul khilenge 
jis ja pe zahir aaj tira khuun gira hai 
ta-chand rahegi ye shab-e-gham ki siyahi 
rasta koi suraj ka kahin rok saka hai 
tu aaj ka sha.ir hai to kar meri tarah baat 
jaise mire honTon pe mire dil ki sada hai"
427,habib-jalib,"apnon ne vo ranj diye hain begane yaad aate hain 
dekh ke us basti ki halat virane yaad aate hain 
us nagri men qadam qadam pe sar ko jhukana paDta hai 
us nagri men qadam qadam par but-khane yaad aate hain 
ankhen pur-nam ho jaati hain ghurbat ke sahraon men 
jab us rim-jhim ki vaadi ke afsane yaad aate hain 
aise aise dard mile hain na.e dayaron men ham ko 
bichhDe hue kuchh log purane yarane yaad aate hain 
jin ke karan aaj hamare haal pe duniya hasti hai 
kitne zalim chehre jaane pahchane yaad aate hain 
yuun na luTi thi galiyon daulat apne ashkon ki 
rote hain to ham ko apne gham-khane yaad aate hain 
koi to parcham le kar nikle apne gareban ka 'jalib' 
charon janib sannaTa hai divane yaad aate hain"
428,habib-jalib,"aur sab bhuul ga.e harf-e-sadaqat likhna 
rah gaya kaam hamara hi baghavat likhna 
laakh kahte rahen zulmat ko na zulmat likhna 
ham ne sikha nahin pyare ba-ijazat likhna 
na sile ki na sata.ish ki tamanna ham ko 
haq men logon ke hamari to hai aadat likhna 
ham ne jo bhuul ke bhi shah ka qasida na likha 
shayad aaya isi khubi ki badaulat likhna 
is se baDh kar miri tahsin bhala kya hogi 
paDh ke na-khush hain mira sahab-e-sarvat likhna 
dahr ke gham se hua rabt to ham bhuul ga.e 
sarv qamat ko javani ko qayamat likhna 
kuchh bhi kahte hain kahin shah ke musahib 'jalib' 
rang rakhna yahi apna isi surat likhna"
429,habib-jalib,"baten to kuchh aisi hain ki khud se bhi na ki jaa.en 
socha hai khamoshi se har ik zahr ko pi jaa.en 
apna to nahin koi vahan puchhne vaala 
us bazm men jaana hai jinhen ab to vahi jaa.en 
ab tujh se hamen koi ta.alluq nahin rakhna 
achchha ho ki dil se tiri yaden bhi chali jaa.en 
ik umr uTha.e hain sitam ghair ke ham ne 
apnon ki to ik pal bhi jafa.en na sahi jaa.en 
'jalib' gham-e-dauran ho ki yad-e-rukh-e-janan 
tanha mujhe rahne den mire dil se sabhi jaa.en"
430,habib-jalib,"baDe bane the 'jalib' sahab piTe saDak ke biich 
goli khaa.i laThi khaa.i gire saDak ke biich 
kabhi gireban chaak hua aur kabhi hua dil khuun 
hamen to yunhi mile sukhan ke sile saDak ke biich 
jism pe jo zakhmon ke nishan hain apne tamghe hain 
mili hai aisi daad vafa ki kise saDak ke biich"
431,habib-jalib,"bahut raushan hai sham-e-gham hamari 
kisi ki yaad hai hamdam hamari 
ghalat hai la-ta.alluq hain chaman se 
tumhare phuul aur shabnam hamari 
ye palkon par na.e aansu nahin hain 
azal se aankh hai pur-nam hamari 
har ik lab par tabassum dekhne ki 
tamanna kab hui hai kam hamari 
kahi hai ham ne khud se bhi bahut kam 
na puchho dastan-e-gham hamari"
432,habib-jalib,"baTe rahoge to apna yunhi bahega lahu 
hue na ek to manzil na ban sakega lahu 
ho kis ghamanD men ai lakht lakht dida-varo 
tumhen bhi qatil-e-mehnat-kashan kahega lahu 
isi tarah se agar tum ana-parast rahe 
khud apna rah-numa aap hi banega lahu 
suno tumhare gareban bhi nahin mahfuz 
Daro tumhara bhi ik din hisab lega lahu 
agar na ahd kiya ham ne ek hone ka 
ghanim sab ka yunhi bechta rahega lahu 
kabhi kabhi mire bachche bhi mujh se puchhte hain 
kahan tak aur tu khushk apna hi karega lahu 
sada kaha yahi main ne qarib-tar hai vo duur 
ki jis men koi hamara na pi sakega lahu"
433,habib-jalib,"bhula bhi de use jo baat ho ga.i pyare 
na.e charagh jala raat ho ga.i pyare 
tiri nigah-e-pasheman ko kaise dekhunga 
kabhi jo tujh se mulaqat ho ga.i pyare 
na teri yaad na duniya ka gham na apna khayal 
ajiib surat-e-halat ho ga.i pyare 
udaas udaas hain sham.en bujhe bujhe saghar 
ye kaisi sham-e-kharabat ho ga.i pyare 
vafa ka naam na lega koi zamane men 
ham ahl-e-dil ko agar maat ho ga.i pyare 
tumhen to naaz bahut doston pe tha 'jalib' 
alag-thalag se ho kya baat ho ga.i pyare"
434,habib-jalib,"chuur tha zakhmon se dil zakhmi jigar bhi ho gaya 
us ko rote the ki suuna ye nagar bhi ho gaya 
log usi surat pareshan hain jidhar bhi dekhiye 
aur vo kahte hain koh-e-gham to sar bhi ho gaya 
bam-o-dar par hai musallat aaj bhi sham-e-alam 
yuun to in galiyon se khurshid-e-sahar bhi ho gaya 
us sitamgar ki haqiqat ham pe zahir ho ga.i 
khatm khush-fahmi ki manzil ka safar bhi ho gaya"
435,habib-jalib,"darakht suukh ga.e ruk ga.e nadi naale 
ye kis nagar ko ravana hue hain ghar vaale 
kahaniyan jo sunate the ahd-e-rafta ki 
nishan vo gardish-e-ayyam ne miTa Daale 
main shahr shahr phira huun isi tamanna men 
kisi ko apna kahun koi mujh ko apna le 
sada na de kisi mahtab ko andheron men 
laga na de ye zamana zaban par taale 
koi kiran hai yahan to koi kiran hai vahan 
dil o nigah ne kis darja rog hain paale 
hamin pe un ki nazar hai hamin pe un ka karam 
ye aur baat yahan aur bhi hain dil vaale 
kuchh aur tujh pe khulengi haqiqaten 'jalib' 
jo ho sake to kisi ka fareb bhi kha le"
436,habib-jalib,"dil-e-pur-shauq ko pahlu men daba.e rakkha 
tujh se bhi ham ne tira pyaar chhupa.e rakkha 
chhoD is baat ko ai dost ki tujh se pahle 
ham ne kis kis ko khayalon men basa.e rakkha 
ghair mumkin thi zamane ke ghamon se fursat 
phir bhi ham ne tira gham dil men basa.e rakkha 
phuul ko phuul na kahte so use kya kahte 
kya hua ghair ne collar pe saja.e rakkha 
jaane kis haal men hain kaun se shahron men hain vo 
zindagi apni jinhen ham ne bana.e rakkha 
haa.e kya log the vo log pari-chehra log 
ham ne jin ke liye duniya ko bhula.e rakkha 
ab milen bhi to na pahchan saken ham un ko 
jin ko ik umr khayalon men basa.e rakkha"
437,habib-jalib,"dil ki baat labon par la kar ab tak ham dukh sahte hain 
ham ne suna tha is basti men dil vaale bhi rahte hain 
biit gaya savan ka mahina mausam ne nazren badlin 
lekin in pyasi ankhon se ab tak aansu bahte hain 
ek hamen avara kahna koi baDa ilzam nahin 
duniya vaale dil valon ko aur bahut kuchh kahte hain 
jin ki khatir shahr bhi chhoDa jin ke liye badnam hue 
aaj vahi ham se begane begane se rahte hain 
vo jo abhi is rahguzar se chak-gareban guzra tha 
us avara divane ko 'jalib' 'jalib' kahte hain"
438,habib-jalib,"dil par jo zakhm hain vo dikha.en kisi ko kya 
apna sharik-e-dard bana.en kisi ko kya 
har shakhs apne apne ghamon men hai mubtala 
zindan men apne saath rula.en kisi ko kya 
bichhDe hue vo yaar vo chhoDe hue dayar 
rah rah ke ham ko yaad jo aa.en kisi ko kya 
rone ko apne haal pe tanha.i hai bahut 
us anjuman men khud pe hansa.en kisi ko kya 
vo baat chheD jis men jhalakta ho sab ka gham 
yaden kisi ki tujh ko sata.en kisi ko kya 
so.e hue hain log to honge sukun se 
ham jagne ka rog laga.en kisi ko kya 
'jalib' na aa.ega koi ahval puchhne 
den shahr-e-be-hisan men sada.en kisi ko kya"
439,habib-jalib,"dil vaalo kyuun dil si daulat yuun be-kar luTate ho 
kyuun is andhiyari basti men pyaar ki jot jagate ho 
tum aisa nadan jahan men koi nahin hai koi nahin 
phir in galiyon men jaate ho pag pag Thokar khate ho 
sundar kaliyo komal phulo ye to batao ye to kaho 
akhir tum men kya jaadu hai kyuun man men bas jaate ho 
ye mausam rim-jhim ka mausam ye barkha ye mast faza 
aise men aao to janen aise men kab aate ho 
ham se ruuTh ke jaane vaalo itna bhed bata jaao 
kyuun nit raato ko sapnon men aate ho man jaate ho 
chand-sitaron ke jhurmuT men phulon ki muskahaT men 
tum chhup-chhup kar hanste ho tum ruup ka maan baDhate ho 
chalte phirte raushan raste tariki men Duub ga.e 
so jaao ab 'jalib' tum bhi kyuun ankhen sulgate ho"
440,habib-jalib,"dushmanon ne jo dushmani ki hai 
doston ne bhi kya kami ki hai 
khamushi par hain log zer-e-itab 
aur ham ne to baat bhi ki hai 
mutma.in hai zamir to apna 
baat saari zamir hi ki hai 
apni to dastan hai bas itni 
gham uTha.e hain sha.eri ki hai 
ab nazar men nahin hai ek hi phuul 
fikr ham ko kali kali ki hai 
pa sakenge na umr bhar jis ko 
justuju aaj bhi usi ki hai 
jab mah-o-mahr bujh ga.e 'jalib' 
ham ne ashkon se raushni ki hai"
441,habib-jalib,"faiz' aur 'faiz' ka gham bhulne vaala hai kahin 
maut ye tera sitam bhulne vaala hai kahin 
ham se jis vaqt ne vo shah-e-sukhan chhin liya 
ham ko vo vaqt-e-alam bhulne vaala hai kahin 
tire ashk aur bhi chamka.engi yaden us ki 
ham ko vo dida-e-nam bhulne vaala hai kahin 
kabhi zindan men kabhi duur vatan se ai dost 
jo kiya us ne raqam bhulne vaala hai kahin 
akhiri baar use dekh na paa.e 'jalib' 
ye muqaddar ka sitam bhulne vaala hai kahin"
442,habib-jalib,"ham ne dil se tujhe sada maana 
tu baDa tha tujhe baDa maana 
'mir'-o-'ghalib' ke ba.ad 'anis' ke ba.ad 
tujh ko maana baDa baja maana 
tu ki divana-e-sadaqat tha 
tu ne bande ko kab khuda maana 
tujh ko parva na thi zamane ki 
tu ne dil hi ka har kaha maana 
tujh ko khud pe tha e'timad itna 
khud hi ko to na rahnuma maana 
ki na shab ki kabhi pazira.i 
sub.h ko la.eq-e-sana maana 
hans diya sat.h-e-zehn-e-alam par 
jab kisi baat ka bura maana 
yuun to sha.ir the aur bhi ai 'josh' 
ham ne tujh sa na dusra maana"
443,habib-jalib,"hujum dekh ke rasta nahin badalte ham 
kisi ke Dar se taqaza nahin badalte ham 
hazar zer-e-qadam rasta ho kharon ka 
jo chal paDen to irada nahin badalte ham 
isi liye to nahin mo'tabar zamane men 
ki rang-e-surat-e-duniya nahin badalte ham 
hava ko dekh ke 'jalib' misal-e-ham-asran 
baja ye zom hamara nahin badalte ham"
444,habib-jalib,"ik shakhs ba-zamir mira yaar 'mus.hafi' 
meri tarah vafa ka parastar 'mus.hafi' 
rahta tha kaj-kulah amiron ke darmiyan 
yaksar liye hue mira kirdar 'mus.hafi' 
dete hain daad ghair ko kab ahl-e-lucknow 
kab daad ka tha un se talabgar 'mus.hafi' 
na-qadri-e-jahan se ka.i baar aa ke tang 
ik umr sher se raha bezar 'mus.hafi' 
darbar men tha baar kahan us gharib ko 
barson misal-e-'mir' phira khvar 'mus.hafi' 
main ne bhi us gali men guzari hai ro ke umr 
milta hai us gali men kise pyaar 'mus.hafi'"
445,habib-jalib,"is shahr-e-kharabi men gham-e-ishq ke maare 
zinda hain yahi baat baDi baat hai pyare 
ye hansta hua chand ye pur-nur sitare 
tabinda o pa.inda hain zarron ke sahare 
hasrat hai koi ghuncha hamen pyaar se dekhe 
arman hai koi phuul hamen dil se pukare 
har sub.h miri sub.h pe roti rahi shabnam 
har raat miri raat pe hanste rahe taare 
kuchh aur bhi hain kaam hamen ai gham-e-janan 
kab tak koi uljhi hui zulfon ko sanvare"
446,habib-jalib,"jagne vaalo ta-ba-sahar khamosh raho 
kal kya hoga kis ko khabar khamosh raho 
kis ne sahar ke paanv men zanjiren Dalin 
ho ja.egi raat basar khamosh raho 
shayad chup rahne men izzat rah jaa.e 
chup hi bhali ai ahl-e-nazar khamosh raho 
qadam qadam par pahre hain in rahon men 
dar-o-rasan ka hai ye nagar khamosh raho 
yuun bhi kahan be-tabi-e-dil kam hoti hai 
yuun bhi kahan aram magar khamosh raho 
sher ki baten khatm huiin is aalam men 
kaisa 'josh' aur kis ka 'jigar' khamosh raho"
447,habib-jalib,"jhuTi khabren ghaDne vaale jhuTe sher sunane vaale 
logo sabr ki apne kiye ki jald saza hain paane vaale 
dard ankhon se bahta hai aur chehra sab kuchh kahta hai 
ye mat likkho vo mat likkho aa.e baDe samjhane vaale 
khud kaTenge apni mushkil khud pa.enge apni manzil 
rahzanon se bhi bad-tar hain rah-numa kahlane vaale 
un se pyaar kiya hai ham ne un ki raah men ham baiThe hain 
na-mumkin hai jin ka milna aur nahin jo aane vaale 
un par bhi hansti thi duniya avazen kasti thi duniya 
'jalib' apni hi surat the ishq men jaan se jaane vaale"
448,habib-jalib,"jivan mujh se main jivan se sharmata huun 
mujh se aage jaane vaalo men aata huun 
jin ki yadon se raushan hain meri ankhen 
dil kahta hai un ko bhi main yaad aata huun 
sur se sanson ka naata hai toDun kaise 
tum jalte ho kyuun jiita huun kyuun gaata huun 
tum apne daman men sitare baiTh kar Tanko 
aur main na.e baran lafzon ko pahnata huun 
jin khvabon ko dekh ke main ne jiina sikha 
un ke aage har daulat ko Thukrata huun 
zahr ugalte hain jab mil kar duniya vaale 
miThe bolon ki vaadi men kho jaata huun 
'jalib' mere sher samajh men aa jaate hain 
isi liye kam-rutba sha.er kahlata huun"
449,habib-jalib,"kabhi to mehrban ho kar bula len 
ye mahvash ham faqiron ki dua len 
na jaane phir ye rut aa.e na aa.e 
javan phulon ki kuchh khushbu chura len 
bahut ro.e zamane ke liye ham 
zara apne liye aansu baha len 
ham un ko bhulne vaale nahin hain 
samajhte hain gham-e-dauran ki chalen 
hamari bhi sambhal ja.egi halat 
vo pahle apni zulfen to sambhalen 
nikalne ko hai vo mahtab ghar se 
sitaron se kaho nazren jhuka len 
ham apne raste par chal rahe hain 
janab-e-shaikh apna rasta len 
zamana to yunhi ruTha rahega 
chalo 'jalib' unhen chal kar mana len"
450,habib-jalib,"kahin aah ban ke lab par tira naam aa na jaa.e 
tujhe bevafa kahun main vo maqam aa na jaa.e 
zara zulf ko sambhalo mira dil dhaDak raha hai 
koi aur ta.ir-e-dil tah-e-dam aa na jaa.e 
jise sun ke TuuT jaa.e mira aarzu bhara dil 
tiri anjuman se mujh ko vo payam aa na jaa.e 
vo jo manzilon pe la kar kisi ham-safar ko luTen 
unhin rahzanon men tera kahin naam aa na jaa.e 
isi fikr men hain ghaltan ye nizam-e-zar ke bande 
jo tamam-e-zindagi hai vo nizam aa na jaa.e 
ye mah o nujum hans len mire ansuon pe 'jalib' 
mira mahtab jab tak lab-e-bam aa na jaa.e"
451,habib-jalib,"kam purana bahut naya tha firaq 
ik ajab ramz-ashna tha firaq 
duur vo kab hua nigahon se 
dhaDkanon men basa hua hai firaq 
sham-e-gham ke sulagte sahra men 
ik umanDti hui ghaTa tha firaq 
amn tha pyaar tha mohabbat tha 
rang tha nuur tha nava tha firaq 
fasle nafraton ke miT jaa.en 
pyaar hi pyaar sochta tha firaq 
ham se ranj-o-alam ke maron ko 
kis mohabbat se dekhta tha firaq 
ishq insaniyat se tha us ko 
har ta.assub se mavara tha firaq"
452,habib-jalib,"kaun bata.e kaun sujha.e kaun se des sidhar ga.e 
un ka rasta takte takte nain hamare haar ga.e 
kanTon ke dukh sahne men taskin bhi thi aram bhi tha 
hansne vaale bhole-bhale phuul chaman ke maar ga.e 
ek lagan ki baat hai jivan ek lagan hi jivan hai 
puchh na kya khoya kya paaya kya jiite kya haar ga.e 
aane vaali barkha dekhen kya dikhla.e ankhon ko 
ye barkha barsate din to bin piritam be-kar ga.e 
jab bhi lauTe pyaar se lauTe phuul na pa kar gulshan men 
bhanvre amrit ras ki dhun men pal pal sau sau baar ga.e 
ham se puchho sahil vaalo kya biiti dukhiyaron par 
khevan-hare biich bhanvar men chhoD ke jab us paar ga.e"
453,habib-jalib,"khuub azadi-e-sahafat hai 
nazm likhne pe bhi qayamat hai 
da.ava jamhuriyat ka hai har-an 
ye hukumat bhi kya hukumat hai 
dhandli dhons ki hai paidavar 
sab ko ma.alum ye haqiqat hai 
khauf ke zehn-o-dil pe saa.e hain 
kis ki izzat yahan salamat hai 
kabhi jamhuriyat yahan aa.e 
yahi 'jalib' hamari hasrat hai"
454,habib-jalib,"kuchh log khayalon se chale jaa.en to so.en 
biite hue din raat na yaad aa.en to so.en 
chehre jo kabhi ham ko dikha.i nahin denge 
aa aa ke tasavvur men na taDpa.en to so.en 
barsat ki rut ke vo tarab-rez manazir 
siine men na ik aag si bhaDka.en to so.en 
sub.hon ke muqaddar ko jagate hue mukhDe 
anchal jo nigahon men na lahra.en to so.en 
mahsus ye hota hai abhi jaag rahe hain 
lahore ke sab yaar bhi so jaa.en to so.en"
455,habib-jalib,"log giton ka nagar yaad aaya 
aaj pardes men ghar yaad aaya 
jab chale aa.e chaman-zar se ham 
iltifat-e-gul-e-tar yaad aaya 
teri begana-nigahi sar-e-sham 
ye sitam ta-ba-sahar yaad aaya 
ham zamane ka sitam bhuul ga.e 
jab tira lutf-e-nazar yaad aaya 
to bhi masrur tha is shab sar-e-bazm 
apne sheron ka asar yaad aaya 
phir hua dard-e-tamanna bedar 
phir dil-e-khak-basar yaad aaya 
ham jise bhuul chuke the 'jalib' 
phir vahi rahguzar yaad aaya"
456,habib-jalib,"mir'-o-'ghalib' bane 'yagana' bane 
aadmi ai khuda khuda na bane 
maut ki dastaras men kab se hain 
zindagi ka koi bahana bane 
apna shayad yahi tha jurm ai dost 
ba-vafa ban ke be-vafa na bane 
ham pe ik e'tiraz ye bhi hai 
be-nava ho ke be-nava na bane 
ye bhi apna qusur kya kam hai 
kisi qatil ke ham-nava na bane 
kya gila sang-dil zamane ka 
ashna hi jab ashna na bane 
chhoD kar us gali ko ai 'jalib' 
ik haqiqat se ham fasana bane"
457,habib-jalib,"na Dagmaga.e kabhi ham vafa ke raste men 
charagh ham ne jala.e hava ke raste men 
kise laga.e gale aur kahan kahan Thahre 
hazar ghuncha-o-gul hain saba ke raste men 
khuda ka naam koi le to chaunk uThte hain 
mile hain ham ko vo rahbar khuda ke raste men 
kahin salasil-e-tasbih aur kahin zunnar 
bichhe hain daam bahut mudda.a ke raste men 
abhi vo manzil-e-fikr-o-nazar nahin aa.i 
hai aadmi abhi jurm o saza ke raste men 
hain aaj bhi vahi dar-o-rasan vahi zindan 
har ik nigah-e-rumuz-ashna ke raste men 
ye nafraton ki fasilen jahalaton ke hisar 
na rah sakenge hamari sada ke raste men 
miTa sake na koi sail-e-inqalab jinhen 
vo naqsh chhoDe hain ham ne vafa ke raste men 
zamana ek sa 'jalib' sada nahin rahta 
chalenge ham bhi kabhi sar uTha ke raste men"
458,habib-jalib,"phir dil se aa rahi hai sada us gali men chal 
shayad mile ghazal ka pata us gali men chal 
kab se nahin hua hai koi sher kaam ka 
ye sher ki nahin hai faza us gali men chal 
vo baam o dar vo log vo rusva.iyon ke zakhm 
hain sab ke sab aziiz juda us gali men chal 
us phuul ke baghair bahut ji udaas hai 
mujh ko bhi saath le ke saba us gali men chal 
duniya to chahti hai yunhi fasle rahen 
duniya ke mashvaron pe na ja us gali men chal 
be-nur o be-asar hai yahan ki sada-e-saz 
tha us sukut men bhi maza us gali men chal 
'jalib' pukarti hain vo shola-nava.iyan 
ye sard rut ye sard hava us gali men chal"
459,habib-jalib,"phir kabhi lauT kar na a.enge 
ham tira shahr chhoD ja.enge 
dur-uftada bastiyon men kahin 
teri yadon se lau laga.enge 
sham-e-mah-o-nujum gul kar ke 
ansuon ke diye jala.enge 
akhiri baar ik ghazal sun lo 
akhiri baar ham suna.enge 
surat-e-mauja-e-hava 'jalib' 
saari duniya ki khaak uDa.enge"
460,habib-jalib,"sher hota hai ab mahinon men 
zindagi Dhal ga.i mashinon men 
pyaar ki raushni nahin milti 
un makanon men un makinon men 
dekh kar dosti ka haath baDhao 
saanp hote hain astinon men 
qahr ki aankh se na dekh in ko 
dil dhaDakte hain abginon men 
asmanon ki khair ho yarab 
ik naya azm hai zaminon men 
vo mohabbat nahin rahi 'jalib' 
ham-safiron men ham-nashinon men"
461,habib-jalib,"sher se sha.iri se Darte hain 
kam-nazar raushni se Darte hain 
log Darte hain dushmani se tiri 
ham tiri dosti se Darte hain 
dahr men ah-e-be-kasan ke siva 
aur ham kab kisi se Darte hain 
ham ko ghairon se Dar nahin lagta 
apne ahbab hi se Darte hain 
davar-e-hashr bakhsh de shayad 
haan magar maulvi se Darte hain 
ruThta hai to ruuTh jaa.e jahan 
un ki ham be-rukhi se Darte hain 
har qadam par hai mohtasib 'jalib' 
ab to ham chandni se Darte hain"
462,habib-jalib,"tire mathe pe jab tak bal raha hai 
ujala aankh se ojhal raha hai 
samate kya nazar men chand taare 
tasavvur men tira anchal raha hai 
tiri shan-e-taghaful ko khabar kya 
koi tere liye be-kal raha hai 
shikayat hai gham-e-dauran ko mujh se 
ki dil men kyuun tira gham pal raha hai 
ta.ajjub hai sitam ki andhiyon men 
charagh-e-dil abhi tak jal raha hai 
lahu ro.engi maghrib ki faza.en 
baDi tezi se suraj Dhal raha hai 
zamana thak gaya 'jalib' hi tanha 
vafa ke raste par chal raha hai"
463,habib-jalib,"tum se pahle vo jo ik shakhs yahan takht-nashin tha 
us ko bhi apne khuda hone pe itna hi yaqin tha 
koi Thahra ho jo logon ke muqabil to batao 
vo kahan hain ki jinhen naaz bahut apne ta.iin tha 
aaj so.e hain tah-e-khak na jaane yahan kitne 
koi shola koi shabnam koi mahtab-jabin tha 
ab vo phirte hain isi shahr men tanha liye dil ko 
ik zamane men mizaj un ka sar-e-arsh-e-barin tha 
chhoDna ghar ka hamen yaad hai 'jalib' nahin bhule 
tha vatan zehn men apne koi zindan to nahin tha"
464,habib-jalib,"us ne jab hans ke namaskar kiya 
mujh ko insan se autar kiya 
dasht-e-ghurbat men dil-e-viran ne 
yaad jamuna ko ka.i baar kiya 
pyaar ki baat na puchho yaaro 
ham ne kis kis se nahin pyaar kiya 
kitni khvabida tamannaon ko 
us ki avaz ne bedar kiya 
ham pujari hain buton ke 'jalib' 
ham ne ka.abe men bhi iqrar kiya"
465,habib-jalib,"us ra.unat se vo jiite hain ki marna hi nahin 
takht par baiThe hain yuun jaise utarna hi nahin 
yuun mah-o-anjum ki vaadi men uDe phirte hain vo 
khaak ke zarron pe jaise paanv dharna hi nahin 
un ka da.ava hai ki suraj bhi unhi ka hai ghulam 
shab jo ham par aa.i hai us ko guzarna hi nahin 
kya ilaaj us ka agar ho mudda.a un ka yahi 
ehtimam rang-o-bu gulshan men karna hi nahin 
zulm se hain barsar-e-paikar azadi-pasand 
un pahaDon men jahan par koi jharna hi nahin 
dil bhi un ke hain siyah khurak-e-zindan ki tarah 
un se apna gham bayan ab ham ko karna hi nahin 
intiha kar len sitam ki log abhi hain khvab men 
jaag uTThe jab log to un ko Thaharna hi nahin"
466,habib-jalib,"vahi halat hain faqiron ke 
din phire hain faqat vaziron ke 
apna halqa hai halqa-e-zanjir 
aur halqe hain sab amiron ke 
har bilaval hai des ka maqruz 
paanv nange hain benaziron ke 
vahi ahl-e-vafa ki surat-e-hal 
vaare nyare hain be-zamiron ke 
sazishen hain vahi khilaf-e-avam 
mashvare hain vahi mushiron ke 
beDiyan samraj ki hain vahi 
vahi din-rat hain asiron ke"
467,habib-jalib,"vatan ko kuchh nahin khatra nizam-e-zar hai khatre men 
haqiqat men jo rahzan hai vahi rahbar hai khatre men 
jo baiTha hai saf-e-matam bichha.e marg-e-zulmat par 
vo nauhagar hai khatre men vo danish-var hai khatre men 
agar tashvish lahaq hai to sultanon ko lahaq hai 
na tera ghar hai khatre men na mera ghar hai khatre men 
jahan 'iqbal' bhi nazr-e-khat-e-tansikh ho 'jalib' 
vahan tujh ko shikayat hai tira jauhar hai khatre men"
468,habib-jalib,"vo dekhne mujhe aana to chahta hoga 
magar zamane ki baton se Dar gaya hoga 
use tha shauq bahut mujh ko achchha rakhne ka 
ye shauq auron ko shayad bura laga hoga 
kabhi na hadd-e-adab se baDhe the diida o dil 
vo mujh se kis liye kisi baat par khafa hoga 
mujhe guman hai ye bhi yaqin ki had tak 
kisi se bhi na vo meri tarah mila hoga 
kabhi kabhi to sitaron ki chhanv men vo bhi 
mire khayal men kuchh der jagta hoga 
vo us ka saada o ma.asum valehana-pan 
kisi bhi jug men koi devta bhi kya hoga 
nahin vo aaya to 'jalib' gila na kar us ka 
na-jane kya use darpesh mas.ala hoga"
469,habib-jalib,"ye aur baat teri gali men na aa.en ham 
lekin ye kya ki shahr tira chhoD jaa.en ham 
muddat hui hai ku-e-butan ki taraf ga.e 
avargi se dil ko kahan tak bacha.en ham 
shayad ba-qaid-e-zist ye saa.at na aa sake 
tum dastan-e-shauq suno aur suna.en ham 
be-nur ho chuki hai bahut shahr ki faza 
tarik raston men kahin kho na jaa.en ham 
us ke baghair aaj bahut ji udaas hai 
'jalib' chalo kahin se use DhunDh laa.en ham"
470,habib-jalib,"ye jo shab ke aivanon men ik halchal ik hashr bapa hai 
ye jo andhera simaT raha hai ye jo ujala phail raha hai 
ye jo har dukh sahne vaala dukh ka mudava jaan gaya hai 
mazlumon majburon ka gham ye jo mire sheron men Dhala hai 
ye jo mahak gulshan gulshan hai ye jo chamak aalam aalam hai 
marxism hai marxism hai marxism hai marxism hai"
471,habib-jalib,"ye soch kar na ma.il-e-fariyad ham hue 
abad kab hue the ki barbad ham hue 
hota hai shad-kam yahan kaun ba-zamir 
nashad ham hue to bahut shaad ham hue 
parvez ke jalal se Takra.e ham bhi hain 
ye aur baat hai ki na farhad ham hue 
kuchh aaise bha ga.e hamen duniya ke dard-o-gham 
ku-e-butan men bhuli hui yaad ham hue 
'jalib' tamam umr hamen ye guman raha 
us zulf ke khayal se azad ham hue"
472,habib-jalib,"yuun vo zulmat se raha dast-o-gareban yaaro 
us se larzan the bahut shab ke nigahban yaaro 
us ne har-gam diya hausla-e-taza hamen 
vo na ik pal bhi raha ham se gurezan yaaro 
us ne maani na kabhi tirgi-e-shab se shikast 
dil andheron men raha us ka farozan yaaro 
us ko har haal men jiine ki ada aati thi 
vo na halat se hota tha pareshan yaaro 
us ne batil se na ta-zist kiya samjhauta 
dahr men us sa kahan sahab-e-iman yaaro 
us ko thi kashmakash-e-dair-o-haram se nafrat 
us sa hindu na koi us sa musalman yaaro 
us ne sulatani-e-jamhur ke naghme likkhe 
ruuh shahon ki rahi us se pareshan yaaro 
apne ash.ar ki sham.on se ujala kar ke 
kar gaya shab ka safar kitna vo asan yaaro 
us ke giton se zamane ko sanvaren yaaro 
ruh-e-'sahir' ko agar karna hai shadan yaaro"
473,habib-jalib,"zarre hi sahi koh se Takra to ga.e ham 
dil le ke sar-e-arsa-e-gham aa to ga.e ham 
ab naam rahe ya na rahe ishq men apna 
rudad-e-vafa daar pe dohra to ga.e ham 
kahte the jo ab koi nahin jaan se guzarta 
lo jaan se guzar kar unhen jhuTla to ga.e ham 
jaan apni ganva kar kabhi ghar apna jala kar 
dil un ka har ik taur se bahla to ga.e ham 
kuchh aur hi aalam tha pas-e-chehra-e-yaran 
rahta jo yunhi raaz use pa to ga.e ham 
ab soch rahe hain ki ye mumkin hi nahin hai 
phir un se na milne ki qasam kha to ga.e ham 
uTThen ki na uTThen ye raza un ki hai 'jalib' 
logon ko sar-e-dar nazar aa to ga.e ham"
474,jaan-nisar-akhtar,"aa.e kya kya yaad nazar jab paDti in dalanon par 
us ka kaghaz chipka dena ghar ke raushan-danon par 
aaj bhi jaise shane par tum haath mire rakh deti ho 
chalte chalte ruk jaata huun saari ki dukanon par 
barkha ki to baat hi chhoDo chanchal hai purva.i bhi 
jaane kis ka sabz dupaTTa phenk ga.i hai dhanon par 
shahr ke tapte fuTpathon par gaanv ke mausam saath chalen 
buDhe bargad haath sa rakh den mere jalte shanon par 
saste damon le to aate lekin dil tha bhar aaya 
jaane kis ka naam khuda tha pital ke gul-danon par 
us ka kya man-bhed bata.un us ka kya andaz kahun 
baat bhi meri sunna chahe haath bhi rakkhe kanon par 
aur bhi siina kasne lagta aur kamar bal kha jaati 
jab bhi us ke paanv phisalne lagte the Dhalvanon par 
sher to un par likkhe lekin auron se mansub kiye 
un ko kya kya ghussa aaya nazmon ke unvanon par 
yaaro apne ishq ke qisse yuun bhi kam mash.hur nahin 
kal to shayad novel likkhe jaa.en in rumanon par"
475,jaan-nisar-akhtar,"aahaT si koi aa.e to lagta hai ki tum ho 
saaya koi lahra.e to lagta hai ki tum ho 
jab shakh koi haath lagate hi chaman men 
sharma.e lachak jaa.e to lagta hai ki tum ho 
sandal se mahakti hui pur-kaif hava ka 
jhonka koi Takra.e to lagta hai ki tum ho 
oDhe hue taron ki chamakti hui chadar 
naddi koi bal khaa.e to lagta hai ki tum ho 
jab raat ga.e koi kiran mere barabar 
chup-chap si so jaa.e to lagta hai ki tum ho"
476,jaan-nisar-akhtar,"aaj muddat men vo yaad aa.e hain 
dar o divar pe kuchh saa.e hain 
abginon se na Takra paa.e 
kohsaron se to Takra.e hain 
zindagi tere havadis ham ko 
kuchh na kuchh raah pe le aa.e hain 
sang-rezon se khazaf-paron se 
kitne hiire kabhi chun laa.e hain 
itne mayus to halat nahin 
log kis vaste ghabra.e hain 
un ki janib na kisi ne dekha 
jo hamen dekh ke sharma.e hain"
477,jaan-nisar-akhtar,"ankhen chura ke ham se bahar aa.e ye nahin 
hisse men apne sirf ghubar aa.e ye nahin 
ku-e-gham-e-hayat men sab umr kaaT di 
thoDa sa vaqt vaan bhi guzar aa.e ye nahin 
khud ishq qurb-e-jism bhi hai qurb-e-jan ke saath 
ham duur hi se un ko pukar aa.e ye nahin 
ankhon men dil khule hon to mausam ki qaid kya 
fasl-e-bahar hi men bahar aa.e ye nahin 
ab kya karen ki husn jahan hai aziiz hai 
tere siva kisi pe na pyaar aa.e ye nahin 
va.adon ko khun-e-dil se likho tab to baat hai 
kaghaz pe qismaton ko sanvar aa.e ye nahin 
kuchh roz aur kal ki muravvat men kaaT len 
dil ko yaqin-e-va.ada-e-yar aa.e ye nahin"
478,jaan-nisar-akhtar,"achchha hai un se koi taqaza kiya na jaa.e 
apni nazar men aap ko rusva kiya na jaa.e 
ham hain tira khayal hai tera jamal hai 
ik pal bhi apne aap ko tanha kiya na jaa.e 
uThne ko uTh to jaa.en tiri anjuman se ham 
par teri anjuman ko bhi suuna kiya na jaa.e 
un ki ravish juda hai hamari ravish juda 
ham se to baat baat pe jhagDa kiya na jaa.e 
har-chand e'tibar men dhoke bhi hain magar 
ye to nahin kisi pe bharosa kiya na jaa.e 
lahja bana ke baat karen un ke samne 
ham se to is tarah ka tamasha kiya na jaa.e 
in.aam ho khitab ho vaise mile kahan 
jab tak sifarishon ko ikaTTha kiya na jaa.e 
is vaqt ham se puchh na gham rozgar ke 
ham se har ek ghunT ko kaDva kiya na jaa.e"
479,jaan-nisar-akhtar,"ai dard-e-ishq tujh se mukarne laga huun main 
mujh ko sambhal had se guzarne laga huun main 
pahle haqiqaton hi se matlab tha aur ab 
ek aadh baat farz bhi karne laga huun main 
har aan TuTte ye aqidon ke silsile 
lagta hai jaise aaj bikharne laga huun main 
ai chashm-e-yar mera sudharna muhal tha 
tera kamal hai ki sudharne laga huun main 
ye mehr-o-mah arz-o-sama mujh men kho ga.e 
ik ka.enat ban ke ubharne laga huun main 
itnon ka pyaar mujh se sambhala na ja.ega 
logo tumhare pyaar se Darne laga huun main 
dilli kahan ga.iin tire kuchon ki raunaqen 
galiyon se sar jhuka ke guzarne laga huun main"
480,jaan-nisar-akhtar,"ash.ar mire yuun to zamane ke liye hain 
kuchh sher faqat un ko sunane ke liye hain 
ab ye bhi nahin Thiik ki har dard miTa den 
kuchh dard kaleje se lagane ke liye hain 
socho to baDi chiiz hai tahzib badan ki 
varna ye faqat aag bujhane ke liye hain 
ankhon men jo bhar loge to kanTon se chubhenge 
ye khvab to palkon pe sajane ke liye hain 
dekhun tire hathon ko to lagta hai tire haath 
mandir men faqat diip jalane ke liye hain 
ye ilm ka sauda ye risale ye kitaben 
ik shakhs ki yadon ko bhulane ke liye hain"
481,jaan-nisar-akhtar,"bahut dil kar ke honTon ki shagufta tazgi di hai 
chaman manga tha par us ne ba-mushkil ik kali di hai 
mire khalvat-kade ke raat din yunhi nahin sanvre 
kisi ne dhuup bakhshi hai kisi ne chandni di hai 
nazar ko sabz maidanon ne kya kya vus.aten bakhshin 
pighalte absharon ne hamen dariya-dili di hai 
mohabbat na-rava taqsim ki qaa.el nahin phir bhi 
miri ankhon ko aansu tere honTon ko hansi di hai 
miri avargi bhi ik karishma hai zamane men 
har ik darvesh ne mujh ko dua-e-khair hi di hai 
kahan mumkin tha koi kaam ham jaise divanon se 
tumhin ne giit likhva.e tumhin ne sha.iri di hai"
482,jaan-nisar-akhtar,"chaunk chaunk uThti hai mahlon ki faza raat ga.e 
kaun deta hai ye galiyon men sada raat ga.e 
ye haqa.eq ki chaTanon se tarashi duniya 
oDh leti hai tilismon ki rida raat ga.e 
chubh ke rah jaati hai siine men badan ki khushbu 
khol deta hai koi band-e-qaba raat ga.e 
aao ham jism ki sham.on se ujala kar len 
chand nikla bhi to niklega zara raat ga.e 
tu na ab aa.e to kya aaj talak aati hai 
siDhiyon se tire qadmon ki sada raat ga.e"
483,jaan-nisar-akhtar,"diida o dil men koi husn bikharta hi raha 
laakh pardon men chhupa koi sanvarta hi raha 
raushni kam na hui vaqt ke tufanon men 
dil ke dariya men koi chand utarta hi raha 
raste bhar koi aahaT thi ki aati hi rahi 
koi saaya mire baazu se guzarta hi raha 
miT gaya par tiri banhon ne sameTa na mujhe 
shahr dar shahr main galiyon men bikharta hi raha 
lamha lamha rahe ankhon men andhere lekin 
koi suraj mire siine men ubharta hi raha"
484,jaan-nisar-akhtar,"dil ko har lamha bachate rahe jazbat se ham 
itne majbur rahe hain kabhi halat se ham 
nashsha-e-mai se kahin pyaas bujhi hai dil ki 
tishnagi aur baDha laa.e kharajat se ham 
aaj to mil ke bhi jaise na mile hon tujh se 
chaunk uThte the kabhi teri mulaqat se ham 
ishq men aaj bhi hai nim-nigahi ka chalan 
pyaar karte hain usi husn-e-rivayat se ham 
markaz-e-dida-e-khuban-e-jahan hain bhi to kya 
ek nisbat bhi to rakhte hain tiri zaat se ham"
485,jaan-nisar-akhtar,"ham ne kaaTi hain tiri yaad men raten aksar 
dil se guzri hain sitaron ki baraten aksar 
aur to kaun hai jo mujh ko tasalli deta 
haath rakh deti hain dil par tiri baten aksar 
husn sha.ista-e-tahzib-e-alam hai shayad 
gham-zada lagti hain kyuun chandni raten aksar 
haal kahna hai kisi se to mukhatab hai koi 
kitni dilchasp hua karti hain baten aksar 
ishq rahzan na sahi ishq ke hathon phir bhi 
ham ne luTti hui dekhi hain baraten aksar 
ham se ik baar bhi jiita hai na jitega koi 
vo to ham jaan ke kha lete hain maten aksar 
un se puchho kabhi chehre bhi paDhe hain tum ne 
jo kitabon ki kiya karte hain baten aksar 
ham ne un tund-havaon men jala.e hain charagh 
jin havaon ne ulaT di hain bisaten aksar"
486,jaan-nisar-akhtar,"ham se bhaga na karo duur ghazalon ki tarah 
ham ne chaha hai tumhen chahne valon ki tarah 
khud-ba-khud niind si ankhon men ghuli jaati hai 
mahki mahki hai shab-e-gham tire balon ki tarah 
tere bin raat ke hathon pe ye taron ke ayagh 
khub-surat hain magar zahr ke pyalon ki tarah 
aur kya is se ziyada koi narmi bartun 
dil ke zakhmon ko chhua hai tire galon ki tarah 
gungunate hue aur aa kabhi un sinon men 
teri khatir jo mahakte hain shivalon ki tarah 
teri zulfen tiri ankhen tire abru tire lab 
ab bhi mash.hur hain duniya men misalon ki tarah 
ham se mayus na ho ai shab-e-dauran ki abhi 
dil men kuchh dard chamakte hain ujalon ki tarah 
mujh se nazren to milao ki hazaron chehre 
meri ankhon men sulagte hain savalon ki tarah 
aur to mujh ko mila kya miri mehnat ka sila 
chand sikke hain mire haath men chhalon ki tarah 
justuju ne kisi manzil pe Thaharne na diya 
ham bhaTakte rahe avara khayalon ki tarah 
zindagi jis ko tira pyaar mila vo jaane 
ham to nakam rahe chahne valon ki tarah"
487,jaan-nisar-akhtar,"har ek ruuh men ik gham chhupa lage hai mujhe 
ye zindagi to koi bad-dua lage hai mujhe 
pasand-e-khatir-e-ahl-e-vafa hai muddat se 
ye dil ka daagh jo khud bhi bhala lage hai mujhe 
jo ansuon men kabhi raat bhiig jaati hai 
bahut qarib vo avaz-e-pa lage hai mujhe 
main so bhi ja.un to kya meri band ankhon men 
tamam raat koi jhankta lage hai mujhe 
main jab bhi us ke khayalon men kho sa jaata huun 
vo khud bhi baat kare to bura lage hai mujhe 
main sochta tha ki lauTunga ajnabi ki tarah 
ye mera gaanv to pahchanta lage hai mujhe 
na jaane vaqt ki raftar kya dikhati hai 
kabhi kabhi to baDa khauf sa lage hai mujhe 
bikhar gaya hai kuchh is tarah aadmi ka vajud 
har ek fard koi saneha lage hai mujhe 
ab ek aadh qadam ka hisab kya rakhiye 
abhi talak to vahi fasla lage hai mujhe 
hikayat-e-gham-e-dil kuchh kashish to rakhti hai 
zamana ghaur se sunta hua lage hai mujhe"
488,jaan-nisar-akhtar,"har ek shakhs pareshan-o-darba-dar sa lage 
ye shahr mujh ko to yaaro koi bhanvar sa lage 
ab us ke tarz-e-tajahul ko kya kahe koi 
vo be-khabar to nahin phir bhi be-khabar sa lage 
har ek gham ko khushi ki tarah baratna hai 
ye daur vo hai ki jiina bhi ik hunar sa lage 
nashat-e-sohbat-e-rindan bahut ghanimat hai 
ki lamha lamha pur-ashob-o-pur-khatar sa lage 
kise khabar hai ki duniya ka hashr kya hoga 
kabhi kabhi to mujhe aadmi se Dar sa lage 
vo tund vaqt ki rau hai ki paanv Tik na saken 
har aadmi koi ukhDa hua shajar sa lage 
jahan-e-nau ke mukammal singar ki khatir 
sadi sadi ka zamana bhi mukhtasar sa lage"
489,jaan-nisar-akhtar,"hausla kho na diya teri nahin se ham ne 
kitni shiknon ko chuna teri jabin se ham ne 
vo bhi kya din the ki divana bane phirte the 
sun liya tha tire baare men kahin se ham ne 
jis jagah pahle-pahal naam tira aata hai 
dastan apni suna.i hai vahin se ham ne 
yuun to ehsan hasinon ke uTha.e hain bahut 
pyaar lekin jo kiya hai to tumhin se ham ne 
kuchh samajh kar hi khuda tujh ko kaha hai varna 
kaun si baat kahi itne yaqin se ham ne"
490,jaan-nisar-akhtar,"jab lagen zakhm to qatil ko dua di jaa.e 
hai yahi rasm to ye rasm uTha di jaa.e 
dil ka vo haal hua hai gham-e-dauran ke tale 
jaise ik laash chaTanon men daba di jaa.e 
inhin gul-rang darichon se sahar jhankegi 
kyuun na khilte hue zakhmon ko dua di jaa.e 
kam nahin nashshe men jaaDe ki gulabi raten 
aur agar teri javani bhi mila di jaa.e 
ham se puchho ki ghazal kya hai ghazal ka fan kya 
chand lafzon men koi aag chhupa di jaa.e"
491,jaan-nisar-akhtar,"jism ki har baat hai avargi ye mat kaho 
ham bhi kar sakte hain aisi sha.eri ye mat kaho 
us nazar ki us badan ki gungunahaT to suno 
ek si hoti hai har ik ragni ye mat kaho 
ham se divanon ke bin duniya sanvarti kis tarah 
aql ke aage hai kya divangi ye mat kaho 
kaT saki hain aaj tak sone ki zanjiren kahan 
ham bhi ab azad hain yaaro abhi ye mat kaho 
paanv itne tez hain uThte nazar aate nahin 
aaj thak kar rah gaya hai aadmi ye mat kaho 
jitne va.ade kal the utne aaj bhi maujud hain 
un ke va.adon men hui hai kuchh kami ye mat kaho 
dil men apne dard ki chhiTki hui hai chandni 
har taraf phaili hui hai tirgi ye mat kaho"
492,jaan-nisar-akhtar,"khud-ba-khud mai hai ki shishe men bhari aave hai 
kis bala ki tumhen jadu-nazari aave hai 
dil men dar aave hai har sub.h koi yaad aise 
juun dabe-panv nasim-e-sahari aave hai 
aur bhi zakhm hue jaate hain gahre dil ke 
ham to samjhe the tumhen charagari aave hai 
ek qatra bhi lahu jab na rahe siine men 
tab kahin ishq men kuchh be-jigari aave hai 
chak-e-daman-o-gireban ke bhi adab hain kuchh 
har divane ko kahan jama-dari aave hai 
shajar-e-ishq to mange hai lahu ke aansu 
tab kahin ja ke koi shakh hari aave hai 
tu kabhi raag kabhi rang kabhi khushbu hai 
kaisi kaisi na tujhe ishva-gari aave hai 
ap-apne ko bhulana koi asan nahin 
baDi mushkil se miyan be-khabari aave hai 
ai mire shahr-e-nigaran tira kya haal hua 
chappe chappe pe mire aankh bhari aave hai 
sahibo husn ki pahchan koi khel nahin 
dil lahu ho to kahin dida-vari aave hai"
493,jaan-nisar-akhtar,"laakh avara sahi shahron ke fuTpathon pe ham 
laash ye kis ki liye phirte hain in hathon pe ham 
ab unhin baton ko sunte hain to aati hai hansi 
be-tarah iman le aa.e the jin baton pe ham 
koi bhi mausam ho dil ki aag kam hoti nahin 
muft ka ilzam rakh dete barsaton pe ham 
zulf se chhanti hui us ke badan ki tabishen 
hans diya karte the aksar chandni raton pe ham 
ab unhen pahchante bhi sharm aati hai hamen 
fakhr karte the kabhi jin ki mulaqaton pe ham"
494,jaan-nisar-akhtar,"log kahte hain ki tu ab bhi khafa hai mujh se 
teri ankhon ne to kuchh aur kaha hai mujh se 
haa.e us vaqt ko kosun ki dua duun yaaro 
jis ne har dard mira chhin liya hai mujh se 
dil ka ye haal ki dhaDke hi chala jaata hai 
aisa lagta hai koi jurm hua hai mujh se 
kho gaya aaj kahan rizq ka dene vaala 
koi roTi jo khaDa maang raha hai mujh se 
ab mire qatl ki tadbir to karni hogi 
kaun sa raaz hai tera jo chhupa hai mujh se"
495,jaan-nisar-akhtar,"maana ki rang rang tira pairahan bhi hai 
par is men kuchh karishma-e-aks-e-badan bhi hai 
aql-e-ma.ash o hikmat-e-duniya ke bavajud 
ham ko aziiz ishq ka divana-pan bhi hai 
mutrib bhi tu nadim bhi tu saqiya bhi tu 
tu jan-e-anjuman hi nahin anjuman bhi hai 
baazu chhua jo tu ne to us din khula ye raaz 
tu sirf rang-o-bu hi nahin hai badan bhi hai 
ye daur kis tarah se kaTega pahaD sa 
yaaro batao ham men koi kohkan bhi hai"
496,jaan-nisar-akhtar,"mai-kashi ab miri aadat ke siva kuchh bhi nahin 
ye bhi ik talkh haqiqat ke siva kuchh bhi nahin 
fitna-e-aql ke juuya miri duniya se guzar 
meri duniya men mohabbat ke siva kuchh bhi nahin 
dil men vo shorish-e-jazbat kahan tere baghair 
ek khamosh qayamat ke siva kuchh bhi nahin 
mujh ko khud apni javani ki qasam hai ki ye ishq 
ik javani ki shararat ke siva kuchh bhi nahin"
497,jaan-nisar-akhtar,"mauj-e-gul mauj-e-saba mauj-e-sahar lagti hai 
sar se pa tak vo saman hai ki nazar lagti hai 
ham ne har gaam pe sajdon ke jala.e hain charagh 
ab hamen teri gali rahguzar lagti hai 
lamhe lamhe men basi hai tiri yadon ki mahak 
aaj ki raat to khushbu ka safar lagti hai 
jal gaya apna nasheman to koi baat nahin 
dekhna ye hai ki ab aag kidhar lagti hai 
saari duniya men gharibon ka lahu bahta hai 
har zamin mujh ko mire khuun se tar lagti hai 
koi asuda nahin ahl-e-siyasat ke siva 
ye sadi dushman-e-arbab-e-hunar lagti hai 
vaqi.a shahr men kal to koi aisa na hua 
ye to akhbar ke daftar ki khabar lagti hai 
lucknow kya tiri galiyon ka muqaddar tha yahi 
har gali aaj tiri khak-basar lagti hai"
498,jaan-nisar-akhtar,"muddat hui us jan-e-haya ne ham se ye iqrar kiya 
jitne bhi badnam hue ham utna us ne pyaar kiya 
pahle bhi khush-chashmon men ham chaukanna se rahte the 
teri soi ankhon ne to aur hamen hoshiyar kiya 
jaate jaate koi ham se achchhe rahna kah to gaya 
puchhe lekin puchhne vaale kis ne ye bimar kiya 
qatra qatra sirf hua hai ishq men apne dil ka lahu 
shakl dikha.i tab us ne jab ankhon ko khun-bar kiya 
ham par kitni baar paDe ye daure bhi tanha.i ke 
jo bhi ham se milne aaya milne se inkar kiya 
ishq men kya nuqsan nafa hai ham ko kya samjhate ho 
ham ne saari umr hi yaaro dil ka karobar kiya 
mahfil par jab niind si chha.i sab ke sab khamosh hue 
ham ne tab kuchh sher sunaya logon ko bedar kiya 
ab tum socho ab tum jaano jo chaho ab rang bharo 
ham ne to ik naqsha khincha ik khaka tayyar kiya 
desh se jab pardesh sidhare ham par ye bhi vaqt paDa 
nazmen chhoDi ghazlen chhoDi giton ka bevpar kiya"
499,jaan-nisar-akhtar,"mujhe ma.alum hai main saari duniya ki amanat huun 
magar vo lamha jab main sirf apna ho sa jaata huun 
main tum se duur rahta huun to mere saath rahti ho 
tumhare paas aata huun to tanha ho sa jaata huun 
main chahe sach hi bolun har tarah se apne baare men 
magar tum muskurati ho to jhuTa ho sa jaata huun 
tire gul-rang honTon se dahakti zindagi pi kar 
main pyasa aur pyasa aur pyasa ho sa jaata huun 
tujhe banhon men bhar lene ki khvahish yuun ubharti hai 
ki main apni nazar men aap rusva ho sa jaata huun"
500,jaan-nisar-akhtar,"ranj-o-gham mange hai andoh-o-bala mange hai 
dil vo mujrim hai ki khud apni saza mange hai 
chup hai har zakhm-e-gulu chup hai shahidon ka lahu 
dast-e-qatil hai jo mehnat ka sila mange hai 
tu bhi ik daulat-e-nayab hai par kya kahiye 
zindagi aur bhi kuchh tere siva mange hai 
khoi khoi ye nigahen ye khamida palken 
haath uTha.e koi jis tarah dua mange hai 
raas ab aa.egi ashkon ki na aahon ki faza 
aaj ka pyaar na.i ab-o-hava mange hai 
bansuri ka koi naghma na sahi chikh sahi 
har sukut-e-shab-e-gham koi sada mange hai 
laakh munkir sahi par zauq-e-parastish mera 
aaj bhi koi sanam koi khuda mange hai 
saans vaise hi zamane ki ruki jaati hai 
vo badan aur bhi kuchh tang qaba mange hai 
dil har ik haal se begana hua jaata hai 
ab tavajjoh na taghaful na ada mange hai"
501,jaan-nisar-akhtar,"sau chand bhi chamkenge to kya baat banegi 
tum aa.e to is raat ki auqat banegi 
un se yahi kah aa.en ki ab ham na milenge 
akhir koi taqrib-e-mulaqat banegi 
ai navak-e-gham dil men hai ik buund lahu ki 
kuchh aur to kya ham se mudarat banegi 
ye ham se na hoga ki kisi ek ko chahen 
ai ishq hamari na tire saat banegi 
ye kya hai ki baDhte chalo baDhte chalo aage 
jab baiTh ke sochenge to kuchh baat banegi"
502,jaan-nisar-akhtar,"sub.h ke dard ko raton ki jalan ko bhulen 
kis ke ghar jaa.en ki is va.ada-shikan ko bhulen 
aaj tak choT daba.e nahin dabti dil ki 
kis tarah us sanam-e-sang-badan ko bhulen 
ab siva is ke mudava-e-gham-e-dil kya hai 
itni pi jaa.en ki har ranj-o-mehan ko bhulen 
aur tahzib-e-gham-e-ishq nibha den kuchh din 
akhiri vaqt men kya apne chalan ko bhulen"
503,jaan-nisar-akhtar,"tamam umr azabon ka silsila to raha 
ye kam nahin hamen jiine ka hausla to raha 
guzar hi aa.e kisi tarah tere divane 
qadam qadam pe koi sakht marhala to raha 
chalo na ishq hi jiita na aql haar saki 
tamam vaqt maze ka muqabla to raha 
main teri zaat men gum ho saka na tu mujh men 
bahut qarib the ham phir bhi fasla to raha 
ye aur baat ki har chheD la-ubali thi 
tiri nazar ka dilon se mo.amla to raha"
504,jaan-nisar-akhtar,"tulu-e-sub.h hai nazren uTha ke dekh zara 
shikast-e-zulmat-e-shab muskura ke dekh zara 
gham-e-bahar o gham-e-yar hi nahin sab kuchh 
gham-e-jahan se bhi dil ko laga ke dekh zara 
bahar kaun si saughat le ke aa.i hai 
hamare zakhm-e-tamanna tu aa ke dekh zara 
har ek samt se ik aftab ubhrega 
charagh-e-dair-o-haram to bujha ke dekh zara 
vajud-e-ishq ki tarikh ka pata to chale 
varaq ulaT ke tu arz o sama ke dekh zara 
mile to tu hi mile aur kuchh qubul nahin 
jahan men hausle ahl-e-vafa ke dekh zara 
tiri nazar se hai rishta mire gireban ka 
kidhar hai meri taraf muskura ke dekh zara"
505,jaan-nisar-akhtar,"tum pe kya biit ga.i kuchh to batao yaaro 
main koi ghair nahin huun ki chhupao yaaro 
in andheron se nikalne ki koi raah karo 
khun-e-dil se koi mish.al hi jalao yaaro 
ek bhi khvab na ho jin men vo ankhen kya hain 
ik na ik khvab to ankhon men basao yaaro 
bojh duniya ka uTha.unga akela kab tak 
ho sake tum se to kuchh haath baTao yaaro 
zindagi yuun to na banhon men chali aa.egi 
gham-e-dauran ke zara naaz uThao yaaro 
umr-bhar qatl hua huun main tumhari khatir 
akhiri vaqt to suuli na chaDhao yaaro 
aur kuchh der tumhen dekh ke ji luun Thahro 
meri balin se abhi uTh ke na jaao yaaro"
506,jaan-nisar-akhtar,"tumhare jashn ko jashn-e-farozan ham nahin kahte 
lahu ki garm bundon ko charaghan ham nahin kahte 
agar had se guzar jaa.e dava to ban nahin jaata 
kisi bhi dard ko duniya ka darman ham nahin kahte 
nazar ki intiha koi na dil ki intiha koi 
kisi bhi husn ko husn-e-faravan ham nahin kahte 
kisi ashiq ke shane par bikhar jaa.e to kya kahna 
magar is zulf ko zulf-e-pareshan ham nahin kahte 
na bu-e-gul mahakti hai na shakh-e-gul lachakti hai 
abhi apne gulistan ko gulistan ham nahin kahte 
baharon se junun ko har tarah nisbat sahi lekin 
shaguft-e-gul ko ashiq ka gareban ham nahin kahte 
hazaron saal biite hain hazaron saal bitenge 
badal ja.egi kal taqdir-e-insan ham nahin kahte"
507,jaan-nisar-akhtar,"tu is qadar mujhe apne qarib lagta hai 
tujhe alag se jo sochun ajiib lagta hai 
jise na husn se matlab na ishq se sarokar 
vo shakhs mujh ko bahut bad-nasib lagta hai 
hudud-e-zat se bahar nikal ke dekh zara 
na koi ghair na koi raqib lagta hai 
ye dosti ye marasim ye chahaten ye khulus 
kabhi kabhi mujhe sab kuchh ajiib lagta hai 
ufuq pe duur chamakta hua koi taara 
mujhe charagh-e-dayar-e-habib lagta hai"
508,jaan-nisar-akhtar,"ufuq agarche pighalta dikha.i paDta hai 
mujhe to duur savera dikha.i paDta hai 
hamare shahr men be-chehra log baste hain 
kabhi kabhi koi chehra dikha.i paDta hai 
chalo ki apni mohabbat sabhi ko baanT aa.en 
har ek pyaar ka bhuka dikha.i paDta hai 
jo apni zaat se ik anjuman kaha jaa.e 
vo shakhs tak mujhe tanha dikha.i paDta hai 
na koi khvab na koi khalish na koi khumar 
ye aadmi to adhura dikha.i paDta hai 
lachak rahi hain shuaon ki siDhiyan paiham 
falak se koi utarta dikha.i paDta hai 
chamakti ret pe ye ghusl-e-aftab tira 
badan tamam sunahra dikha.i paDta hai"
509,jaan-nisar-akhtar,"vo ham se aaj bhi daman-kashan chale hai miyan 
kisi pe zor hamara kahan chale hai miyan 
jahan bhi thak ke koi karvan Thaharta hai 
vahin se ek naya karvan chale hai miyan 
jo ek samt guman hai to ek samt yaqin 
ye zindagi to yunhi darmiyan chale hai miyan 
badalte rahte hain bas naam aur to kya hai 
hazaron saal se ik dastan chale hai miyan 
har ik qadam hai na.i azma.ishon ka hujum 
tamam umr koi imtihan chale hai miyan 
vahin pe ghumte rahna to koi baat nahin 
zamin chale hai to aage kahan chale hai miyan 
vo ek lamha-e-hairat ki lafz saath na den 
nahin chale hai na aise men haan chale hai miyan"
510,jaan-nisar-akhtar,"vo log hi har daur men mahbub rahe hain 
jo ishq men talib nahin matlub rahe hain 
tufan ki avaz to aati nahin lekin 
lagta hai safine se kahin Duub rahe hain 
un ko na pukaro gham-e-dauran ke laqab se 
jo dard kisi naam se mansub rahe hain 
ham bhi tiri surat ke parastar hain lekin 
kuchh aur bhi chehre hamen marghub rahe hain 
alfaz men iz.har-e-mohabbat ke tariqe 
khud ishq ki nazron men bhi mayub rahe hain 
is ahd-e-basirat men bhi naqqad hamare 
har ek baDe naam se mar.ub rahe hain 
itna bhi na ghabrao na.i tarz-e-ada se 
har daur men badle hue uslub rahe hain"
511,jaan-nisar-akhtar,"zamin hogi kisi qatil ka daman ham na kahte the 
akarat ja.ega khun-e-shahidan ham na kahte the 
ilaj-e-chak-e-pairahan hua to is tarah hoga 
siya ja.ega kanTon se gareban ham na kahte the 
tarane kuchh diye lafzon men khud ko qaid kar lenge 
ajab andaz se phailega zindan ham na kahte the 
koi itna na hoga laash bhi le ja ke dafna de 
inhin saDkon pe mar ja.ega insan ham na kahte the 
nazar lipTi hai sholon men lahu tapta hai ankhon men 
uTha hi chahta hai koi tufan ham na kahte the 
chhalakte jaam men bhigi hui ankhen utar aa.iin 
sata.egi kisi din yad-e-yaran ham na kahte the 
na.i tahzib kaise lucknow ko raas aa.egi 
ujaD ja.ega ye shahr-e-ghazalan ham na kahte the"
512,jaan-nisar-akhtar,"zara si baat pe har rasm toD aaya tha 
dil-e-tabah ne bhi kya mizaj paaya tha 
guzar gaya hai koi lamha-e-sharar ki tarah 
abhi to main use pahchan bhi na paaya tha 
muaaf kar na saki meri zindagi mujh ko 
vo ek lamha ki main tujh se tang aaya tha 
shagufta phuul simaT kar kali bane jaise 
kuchh is kamal se tu ne badan churaya tha 
pata nahin ki mire ba.ad un pe kya guzri 
main chand khvab zamane men chhoD aaya tha"
513,jaan-nisar-akhtar,"zindagi tujh ko bhulaya hai bahut din ham ne 
vaqt khvabon men ganvaya hai bahut din ham ne 
ab ye neki bhi hamen jurm nazar aati hai 
sab ke aibon ko chhupaya hai bahut din ham ne 
tum bhi is dil ko dukha lo to koi baat nahin 
apna dil aap dukhaya hai bahut din ham ne 
muddaton tark-e-tamanna pe lahu roya hai 
ishq ka qarz chukaya hai bahut din ham ne 
kya pata ho bhi sake is ki talafi ki nahin 
sha.eri tujh ko ganvaya hai bahut din ham ne"
514,jaan-nisar-akhtar,"zindagi ye to nahin tujh ko sanvara hi na ho 
kuchh na kuchh ham ne tira qarz utara hi na ho 
dil ko chhu jaati hai yuun raat ki avaz kabhi 
chaunk uThta huun kahin tu ne pukara hi na ho 
kabhi palkon pe chamakti hai jo ashkon ki lakir 
sochta huun tire anchal ka kinara hi na ho 
zindagi ek khalish de ke na rah ja mujh ko 
dard vo de jo kisi tarah gavara hi na ho 
sharm aati hai ki us shahr men ham hain ki jahan 
na mile bhiik to lakhon ka guzara hi na ho"
515,jaan-nisar-akhtar,"zulfen siina naaf kamar 
ek nadi men kitne bhanvar 
sadiyon sadiyon mera safar 
manzil manzil rahguzar 
kitna mushkil kitna kaThin 
jiine se jiine ka hunar 
gaanv men aa kar shahr base 
gaanv bichare jaa.en kidhar 
phunkne vaale socha bhi 
phailegi ye aag kidhar 
laakh tarah se naam tira 
baiTha likkhun kaghaz par 
chhoTe chhoTe zehn ke log 
ham se un ki baat na kar 
peT pe patthar bandh na le 
haath men sajte hain patthar 
raat ke pichhe raat chale 
khvab hua har khvab-e-sahar 
shab bhar to avara phire 
lauT chalen ab apne ghar"
516,jaun-eliya,"aadmi vaqt par gaya hoga 
vaqt pahle guzar gaya hoga 
vo hamari taraf na dekh ke bhi 
koi ehsan dhar gaya hoga 
khud se mayus ho ke baiTha huun 
aaj har shakhs mar gaya hoga 
shaam tere dayar men akhir 
koi to apne ghar gaya hoga 
marham-e-hijr tha ajab iksir 
ab to har zakhm bhar gaya hoga"
517,jaun-eliya,"aaj lab-e-guhar-fishan aap ne va nahin kiya 
tazkira-e-khajista-e-ab-o-hava nahin kiya 
kaise kahen ki tujh ko bhi ham se hai vasta koi 
tu ne to ham se aaj tak koi gila nahin kiya 
jaane tiri nahin ke saath kitne hi jabr the ki the 
main ne tire lihaz men tera kaha nahin kiya 
mujh ko ye hosh hi na tha tu mire bazuon men hai 
ya.ani tujhe abhi talak main ne riha nahin kiya 
tu bhi kisi ke baab men ahd-shikan ho ghaliban 
main ne bhi ek shakhs ka qarz ada nahin kiya 
haan vo nigah-e-naz bhi ab nahin majra-talab 
ham ne bhi ab ki fasl men shor bapa nahin kiya"
518,jaun-eliya,"akhiri baar aah kar li hai 
main ne khud se nibah kar li hai 
apne sar ik bala to leni thi 
main ne vo zulf apne sar li hai 
din bhala kis tarah guzaroge 
vasl ki shab bhi ab guzar li hai 
jan-nisaron pe vaar kya karna 
main ne bas haath men sipar li hai 
jo bhi mango udhar dunga main 
us gali men dukan kar li hai 
mera kashkol kab se khali tha 
main ne is men sharab bhar li hai 
aur to kuchh nahin kiya main ne 
apni halat tabah kar li hai 
shaikh aaya tha mohtasib ko liye 
main ne bhi un ki vo khabar li hai"
519,jaun-eliya,"aap apna ghubar the ham to 
yaad the yadgar the ham to 
pardagi ham se kyuun rakha parda 
tere hi parda-dar the ham to 
vaqt ki dhuup men tumhare liye 
shajar-e-saya-dar the ham to 
uDe jaate hain dhuul ke manind 
andhiyon par savar the ham to 
ham ne kyuun khud pe e.atibar kiya 
sakht be-e'tibar the ham to 
sharm hai apni baar baari ki 
be-sabab baar baar the ham to 
kyuun hamen kar diya gaya majbur 
khud hi be-ikhtiyar the ham to 
tum ne kaise bhula diya ham ko 
tum se hi musta.ar the ham to 
khush na aaya hamen jiye jaana 
lamhe lamhe pe baar the ham to 
sah bhi lete hamare ta.anon ko 
jan-e-man jan-nisar the ham to 
khud ko dauran-e-hal men apne 
be-tarah nagavar the ham to 
tum ne ham ko bhi kar diya barbad 
nadir-e-rozgar the ham to 
ham ko yaron ne yaad bhi na rakha 
'jaun' yaron ke yaar the ham to"
520,jaun-eliya,"ab kisi se mira hisab nahin 
meri ankhon men koi khvab nahin 
khuun ke ghunT pi raha huun main 
ye mira khuun hai sharab nahin 
main sharabi huun meri aas na chhin 
tu miri aas hai sarab nahin 
noch phenke labon se main ne saval 
taqat-e-shokhi-e-javab nahin 
ab to punjab bhi nahin punjab 
aur khud jaisa ab do-ab nahin 
gham abad ka nahin hai aan ka hai 
aur is ka koi hisab nahin 
budash ik ru hai ek ru ya.ani 
is ki fitrat men inqalab nahin"
521,jaun-eliya,"ab vo ghar ik virana tha bas virana zinda tha 
sab ankhen dam toD chuki thiin aur main tanha zinda tha 
saari gali sunsan paDi thi bad-e-fana ke pahre men 
hijr ke dalan aur angan men bas ik saaya zinda tha 
vo jo kabutar us mukhe men rahte the kis des uDe 
ek ka naam navazinda tha aur ik ka bazinda tha 
vo dopahr apni rukhsat ki aisa-vaisa dhoka thi 
apne andar apni laash uTha.e main jhuTa zinda tha 
thiin vo ghar raten bhi kahani va.ade aur phir din ginna 
aana tha jaane vaale ko jaane vaala zinda tha 
dastak dene vaale bhi the dastak sunne vaale bhi 
tha abad mohalla saara har darvaza zinda tha 
piile patton ko sah-pahr ki vahshat pursa deti thi 
angan men ik aundhe ghaDe par bas ik kavva zinda tha"
522,jaun-eliya,"abhi farman aaya hai vahan se 
ki haT ja.un main apne darmiyan se 
yahan jo hai tanaffus hi men gum hai 
parinde uD rahe hain shakh-e-jan se 
daricha baaz hai yadon ka aur main 
hava sunta huun peDon ki zaban se 
zamana tha vo dil ki zindagi ka 
tiri furqat ke din la.un kahan se 
tha ab tak ma.arka bahar ka darpesh 
abhi to ghar bhi jaana hai yahan se 
fulan se thi ghazal behtar fulan ki 
fulan ke zakhm achchhe the fulan se 
khabar kya duun main shahr-e-raftagan ki 
koi lauTe bhi shahr-e-raftagan se 
yahi anjam kya tujh ko havas tha 
koi puchhe to mir-e-dastan se"
523,jaun-eliya,"abhi ik shor sa uTha hai kahin 
koi khamosh ho gaya hai kahin 
hai kuchh aisa ki jaise ye sab kuchh 
is se pahle bhi ho chuka hai kahin 
tujh ko kya ho gaya ki chizon ko 
kahin rakhta hai DhunDhta hai kahin 
jo yahan se kahin na jaata tha 
vo yahan se chala gaya hai kahin 
aaj shamshan ki si bu hai yahan 
kya koi jism jal raha hai kahin 
ham kisi ke nahin jahan ke siva 
aisi vo khaas baat kya hai kahin 
tu mujhe DhunD main tujhe DhunDun 
koi ham men se rah gaya hai kahin 
kitni vahshat hai darmiyan-e-hujum 
jis ko dekho gaya hua hai kahin 
main to ab shahr men kahin bhi nahin 
kya mira naam bhi likha hai kahin 
isi kamre se koi ho ke vida.a 
isi kamre men chhup gaya hai kahin 
mil ke har shakhs se hua mahsus 
mujh se ye shakhs mil chuka hai kahin"
524,jaun-eliya,"ai subah main ab kahan raha huun 
khvabon hi men sarf ho chuka huun 
sab mere baghair mutma.in hon 
main sab ke baghair ji raha huun 
kya hai jo badal ga.i hai duniya 
main bhi to bahut badal gaya huun 
go apne hazar naam rakh luun 
par apne siva main aur kya huun 
main jurm ka e'tiraf kar ke 
kuchh aur hai jo chhupa gaya huun 
main aur faqat usi ki khvahish 
akhlaq men jhuuT bolta huun 
ik shakhs jo mujh se vaqt le kar 
aaj aa na saka to khush hua huun 
har shakhs se be-niyaz ho ja 
phir sab se ye kah ki main khuda huun 
charke to tujhe diye hain main ne 
par khuun bhi main hi thukta huun 
roya huun to apne doston men 
par tujh se to hans ke hi mila huun 
ai shakhs main teri justuju se 
bezar nahin huun thak gaya huun 
main sham-e-sahar ka naghma-gar tha 
ab thak ke karahne laga huun 
kal par hi rakho vafa ki baten 
main aaj bahut bojha hua huun 
koi bhi nahin hai mujh se nadim 
bas tai ye hua ki main bura huun"
525,jaun-eliya,"aish-e-ummid hi se khatra hai 
dil ko ab dil-dahi se khatra hai 
hai kuchh aisa ki us ki jalvat men 
hamen apni kami se khatra hai 
jis ke aghosh ka huun divana 
us ke aghosh hi se khatra hai 
yaad ki dhuup to hai roz ki baat 
haan mujhe chandni se khatra hai 
hai ajab kuchh mo.amla darpesh 
aql ko agahi se khatra hai 
shahr-e-ghaddar jaan le ki tujhe 
ek amrohvi se khatra hai 
hai ajab taur halat-e-girya 
ki mizha ko nami se khatra hai 
haal khush lucknow ka dilli ka 
bas unhen 'mus.hafi' se khatra hai 
asmanon men hai khuda tanha 
aur har aadmi se khatra hai 
main kahun kis tarah ye baat us se 
tujh ko janam mujhi se khatra hai 
aaj bhi ai kanar-e-ban mujhe 
teri ik sanvli se khatra hai 
un labon ka lahu na pi ja.un 
apni tishna-labi se khatra hai 
'jaun' hi to hai 'jaun' ke darpai 
'mir' ko 'mir' hi se khatra hai 
ab nahin koi baat khatre ki 
ab sabhi ko sabhi se khatra hai"
526,jaun-eliya,"apna khaka lagta huun 
ek tamasha lagta huun 
a.inon ko zang laga 
ab main kaisa lagta huun 
ab main koi shakhs nahin 
us ka saaya lagta huun 
saare rishte tishna hain 
kya main dariya lagta huun 
us se gale mil kar khud ko 
tanha tanha lagta huun 
khud ko main sab ankhon men 
dhundla dhundla lagta huun 
main har lamha is ghar se 
jaane vaala lagta huun 
kya hue vo sab log ki main 
suuna suuna lagta huun 
maslahat is men kya hai meri 
TuuTa phuTa lagta huun 
kya tum ko is haal men bhi 
main duniya ka lagta huun 
kab ka rogi huun vaise 
shahr-e-masiha lagta huun 
mera taalu tar kar do 
sach-much pyasa lagta huun 
mujh se kama lo kuchh paise 
zinda murda lagta huun 
main ne sahe hain makr apne 
ab bechara lagta huun"
527,jaun-eliya,"apne sab yaar kaam kar rahe hain 
aur ham hain ki naam kar rahe hain 
tegh-bazi ka shauq apni jagah 
aap to qatl-e-am kar rahe hain 
dad-o-tahsin ka ye shor hai kyuun 
ham to khud se kalam kar rahe hain 
ham hain masruf-e-intizam magar 
jaane kya intizam kar rahe hain 
hai vo bechargi ka haal ki ham 
har kisi ko salam kar rahe hain 
ek qattala chahiye ham ko 
ham ye e.alan-e-am kar rahe hain 
kya bhala saghar-e-sifal ki ham 
naf-pyale ko jaam kar rahe hain 
ham to aa.e the arz-e-matlab ko 
aur vo ehtiram kar rahe hain 
na uThe aah ka dhuan bhi ki vo 
ku-e-dil men khiram kar rahe hain 
us ke honTon pe rakh ke honT apne 
baat hi ham tamam kar rahe hain 
ham ajab hain ki us ke kuche men 
be-sabab dhum-dham kar rahe hain"
528,jaun-eliya,"baDa ehsan ham farma rahe hain 
ki un ke khat unhen lauTa rahe hain 
nahin tark-e-mohabbat par vo raazi 
qayamat hai ki ham samjha rahe hain 
yaqin ka rasta tai karne vaale 
bahut tezi se vapas aa rahe hain 
ye mat bhulo ki ye lamhat ham ko 
bichhaDne ke liye milva rahe hain 
ta.ajjub hai ki ishq-o-ashiqi se 
abhi kuchh log dhoka kha rahe hain 
tumhen chahenge jab chhin jaogi tum 
abhi ham tum ko arzan pa rahe hain 
kisi surat unhen nafrat ho ham se 
ham apne aib khud ginva rahe hain 
vo pagal mast hai apni vafa men 
miri ankhon men aansu aa rahe hain 
dalilon se use qaa.il kiya tha 
dalilen de ke ab pachhta rahe hain 
tiri banhon se hijrat karne vaale 
na.e mahaul men ghabra rahe hain 
ye jazb-e-ishq hai ya jazba-e-raham 
tire aansu mujhe rulva rahe hain 
ajab kuchh rabt hai tum se ki tum ko 
ham apna jaan kar Thukra rahe hain 
vafa ki yadgaren tak na hongi 
miri jaan bas koi din ja rahe hain"
529,jaun-eliya,"bahut dil ko kushada kar liya kya 
zamane bhar se va.ada kar liya kya 
to kya sach-much juda.i mujh se kar li 
to khud apne ko aadha kar liya kya 
hunar-mandi se apni dil ka safha 
miri jaan tum ne saada kar liya kya 
jo yaksar jaan hai us ke badan se 
kaho kuchh istifada kar liya kya 
bahut katra rahe ho mughbachon se 
gunah-e-tark-e-bada kar liya kya 
yahan ke log kab ke ja chuke hain 
safar jada-ba-jada kar liya kya 
uThaya ik qadam tu ne na us tak 
bahut apne ko manda kar liya kya 
tum apni kaj-kulahi haar baiThin 
badan ko be-libada kar liya kya 
bahut nazdik aati ja rahi ho 
bichhaDne ka irada kar liya kya"
530,jaun-eliya,"be-dili kya yunhi din guzar ja.enge 
sirf zinda rahe ham to mar ja.enge 
raqs hai rang par rang ham-raqs hain 
sab bichhaD ja.enge sab bikhar ja.enge 
ye kharabatiyan-e-khirad-bakhta 
sub.h hote hi sab kaam par ja.enge 
kitni dilkash ho tum kitna dil-ju huun main 
kya sitam hai ki ham log mar ja.enge 
hai ghanimat ki asrar-e-hasti se ham 
be-khabar aa.e hain be-khabar ja.enge"
531,jaun-eliya,"be-qarari si be-qarari hai 
vasl hai aur firaq taari hai 
jo guzari na ja saki ham se 
ham ne vo zindagi guzari hai 
nighare kya hue ki logon par 
apna saaya bhi ab to bhari hai 
bin tumhare kabhi nahin aa.i 
kya miri niind bhi tumhari hai 
aap men kaise aa.uun main tujh bin 
saans jo chal rahi hai aari hai 
us se kahiyo ki dil ki galiyon men 
raat din teri intizari hai 
hijr ho ya visal ho kuchh ho 
ham hain aur us ki yadgari hai 
ik mahak samt-e-dil se aa.i thi 
main ye samjha tiri savari hai 
hadson ka hisab hai apna 
varna har aan sab ki baari hai 
khush rahe tu ki zindagi apni 
umr bhar ki umid-vari hai"
532,jaun-eliya,"chalo bad-e-bahari ja rahi hai 
piya-ji ki savari ja rahi hai 
shumal-e-javedan-e-sabz-e-jan se 
tamanna ki amari ja rahi hai 
fughan ai dushman-e-dar-e-dil-o-jan 
miri halat sudhari ja rahi hai 
hai pahlu men Take ki ik hasina 
tiri furqat guzari ja rahi hai 
jo in rozon mira gham hai vo ye hai 
ki gham se burdbari ja rahi hai 
hai siine men ajab ik hashr barpa 
ki dil se be-qarari ja rahi hai 
main paiham haar kar ye sochta huun 
vo kya shai hai jo haari ja rahi hai 
dil us ke ru-ba-ru hai aur gum-sum 
koi arzi guzari ja rahi hai 
vo sayyad bachcha ho aur shaikh ke saath 
miyan izzat hamari ja rahi hai 
hai barpa har gali men shor-e-naghma 
miri fariyad maari ja rahi hai 
vo yaad ab ho rahi hai dil se rukhsat 
miyan pyaron ki pyari ja rahi hai 
daregha teri nazdiki miyan-jan 
tiri duuri pe vaari ja rahi hai 
bahut bad-hal hain basti tire log 
to phir tu kyuun sanvari ja rahi hai 
tiri marham-nigahi ai masiha 
kharash-e-dil pe vaari ja rahi hai 
kharabe men ajab tha shor barpa 
dilon se intizari ja rahi hai"
533,jaun-eliya,"dil jo hai aag laga duun us ko 
aur phir khud hi hava duun us ko 
jo bhi hai us ko ganva baiTha hai 
main bhala kaise ganva duun us ko 
tujh guman par jo imarat ki thi 
sochta huun ki main Dha duun us ko 
jism men aag laga duun us ke 
aur phir khud hi bujha duun us ko 
hijr ki nazr to deni hai use 
sochta huun ki bhula duun us ko 
jo nahin hai mire dil ki duniya 
kyuun na main 'jaun' miTa duun us ko"
534,jaun-eliya,"dil ki taklif kam nahin karte 
ab koi shikva ham nahin karte 
jan-e-jan tujh ko ab tiri khatir 
yaad ham koi dam nahin karte 
dusri haar ki havas hai so ham 
sar-e-taslim kham nahin karte 
vo bhi paDhta nahin hai ab dil se 
ham bhi naale ko nam nahin karte 
jurm men ham kami karen bhi to kyuun 
tum saza bhi to kam nahin karte"
535,jaun-eliya,"dil ne vafa ke naam par kar-e-vafa nahin kiya 
khud ko halak kar liya khud ko fida nahin kiya 
khira-saran-e-shauq ka koi nahin hai jumba-dar 
shahr men is giroh ne kis ko khafa nahin kiya 
jo bhi ho tum pe mo'tariz us ko yahi javab do 
aap bahut sharif hain aap ne kya nahin kiya 
nisbat ilm hai bahut hakim-e-vaqt ko aziiz 
us ne to kar-e-jahl bhi be-ulama nahin kiya 
jis ko bhi shaikh o shaah ne hukm-e-khuda diya qarar 
ham ne nahin kya vo kaam haan ba-khuda nahin kiya"
536,jaun-eliya,"ek hi muzhda sub.h laati hai 
dhuup angan men phail jaati hai 
rang-e-mausam hai aur bad-e-saba 
shahr kuchon men khaak uDati hai 
farsh par kaghaz uDte phirte hain 
mez par gard jamti jaati hai 
sochta huun ki us ki yaad akhir 
ab kise raat bhar jagati hai 
main bhi izn-e-nava-gari chahun 
be-dili bhi to lab hilati hai 
so ga.e peD jaag uThi khushbu 
zindagi khvab kyuun dikhati hai 
us sarapa vafa ki furqat men 
khvahish-e-ghair kyuun satati hai 
aap apne se ham-sukhan rahna 
ham-nashin saans phuul jaati hai 
kya sitam hai ki ab tiri surat 
ghaur karne pe yaad aati hai 
kaun is ghar ki dekh-bhal kare 
roz ik chiiz TuuT jaati hai"
537,jaun-eliya,"gaahe gaahe bas ab yahi ho kya 
tum se mil kar bahut khushi ho kya 
mil rahi ho baDe tapak ke saath 
mujh ko yaksar bhula chuki ho kya 
yaad hain ab bhi apne khvab tumhen 
mujh se mil kar udaas bhi ho kya 
bas mujhe yunhi ik khayal aaya 
sochti ho to sochti ho kya 
ab miri koi zindagi hi nahin 
ab bhi tum meri zindagi ho kya 
kya kaha ishq javedani hai! 
akhiri baar mil rahi ho kya 
haan faza yaan ki soi soi si hai 
to bahut tez raushni ho kya 
mere sab tanz be-asar hi rahe 
tum bahut duur ja chuki ho kya 
dil men ab soz-e-intizar nahin 
sham-e-ummid bujh ga.i ho kya 
is samundar pe tishna-kam huun main 
baan tum ab bhi bah rahi ho kya"
538,jaun-eliya,"ghar se ham ghar talak ga.e honge 
apne hi aap tak ga.e honge 
ham jo ab aadmi hain pahle kabhi 
jaam honge chhalak ga.e honge 
vo bhi ab ham se thak gaya hoga 
ham bhi ab us se thak ga.e honge 
shab jo ham se hua muaaf karo 
nahin pi thi bahak ga.e honge 
kitne hi log hirs-e-shohrat men 
daar par khud laTak ga.e honge 
shukr hai is nigah-e-kam ka miyan 
pahle hi ham khaTak ga.e honge 
ham to apni talash men akasr 
az sama-ta-samak ga.e honge 
us ka lashkar jahan-tahan ya.ani 
ham bhi bas be-kumak ga.e honge 
'jaun' allah aur ye aalam 
biich men ham aTak ga.e honge"
539,jaun-eliya,"halat-e-hal ke sabab halat-e-hal hi ga.i 
shauq men kuchh nahin gaya shauq ki zindagi ga.i 
tera firaq jan-e-jan aish tha kya mire liye 
ya.ani tire firaq men khuub sharab pi ga.i 
tere visal ke liye apne kamal ke liye 
halat-e-dil ki thi kharab aur kharab ki ga.i 
us ki umid-e-naz ka ham se ye maan tha ki aap 
umr guzar dijiye umr guzar di ga.i 
ek hi hadsa to hai aur vo ye ki aaj tak 
baat nahin kahi ga.i baat nahin suni ga.i 
ba.ad bhi tere jan-e-jan dil men raha ajab saman 
yaad rahi tiri yahan phir tiri yaad bhi ga.i 
us ke badan ko di numud ham ne sukhan men aur phir 
us ke badan ke vaste ek qaba bhi si ga.i 
mina-ba-mina mai-ba-mai jam-ba-jam jam-ba-jam 
naf-piyale ki tire yaad ajab sahi ga.i 
kahni hai mujh ko ek baat aap se ya.ani aap se 
aap ke shahr-e-vasl men lazzat-e-hijr bhi ga.i 
sehn-e-khayal-e-yar men ki na basar shab-e-firaq 
jab se vo chandna gaya jab se vo chandni ga.i"
540,jaun-eliya,"ham ji rahe hain koi bahana kiye baghair 
us ke baghair us ki tamanna kiye baghair 
ambar us ka parda-e-hurmat bana miyan 
divar tak nahin giri parda kiye baghair 
yaran vo jo hai mera masiha-e-jan-o-dil 
be-had aziiz hai mujhe achchha kiye baghair 
main bistar-e-khayal pe leTa huun us ke paas 
sub.h-e-azal se koi taqaza kiye baghair 
us ka hai jo bhi kuchh hai mira aur main magar 
vo mujh ko chahiye koi sauda kiye baghair 
ye zindagi jo hai use ma.ana bhi chahiye 
va.ada hamen qubul hai iifa kiye baghair 
ai qatilon ke shahr bas itni hi arz hai 
main huun na qatl koi tamasha kiye baghair 
murshid ke jhuuT ki to saza be-hisab hai 
tum chhoDiyo na shahr ko sahra kiye baghair 
un anganon men kitna sukun o surur tha 
ara.ish-e-nazar tiri parva kiye baghair 
yaran khusha ye roz o shab-e-dil ki ab hamen 
sab kuchh hai khush-gavar gavara kiye baghair 
girya-kunan ki fard men apna nahin hai naam 
ham girya-kun azal ke hain girya kiye baghair 
akhir hain kaun log jo bakhshe hi ja.enge 
tarikh ke haram se tauba kiye baghair 
vo sunni bachcha kaun tha jis ki jafa ne 'jaun' 
shii.a bana diya hamen shii.a kiye baghair 
ab tum kabhi na aaoge ya.ani kabhi kabhi 
rukhsat karo mujhe koi va.ada kiye baghair"
541,jaun-eliya,"ham to jaise vahan ke the hi nahin 
be-aman the amaan ke the hi nahin 
ham ki hain teri dastan yaksar 
ham tiri dastan ke the hi nahin 
un ko andhi men hi bikharna tha 
baal o par ashiyan ke the hi nahin 
ab hamara makan kis ka hai 
ham to apne makan ke the hi nahin 
ho tiri khak-e-astan pe salam 
ham tire astan ke the hi nahin 
ham ne ranjish men ye nahin socha 
kuchh sukhan to zaban ke the hi nahin 
dil ne Daala tha darmiyan jin ko 
log vo darmiyan ke the hi nahin 
us gali ne ye sun ke sabr kiya 
jaane vaale yahan ke the hi nahin"
542,jaun-eliya,"har dhaDkan haijani thi har khamoshi tufani thi 
phir bhi mohabbat sirf musalsal milne ki asani thi 
jis din us se baat hui thi us din bhi be-kaif tha main 
jis din us ka khat aaya hai us din bhi virani thi 
jab us ne mujh se ye kaha tha ishq rifaqat hi to nahin 
tab main ne har shakhs ki surat mushkil se pahchani thi 
jis din vo milne aa.i hai us din ki rudad ye hai 
us ka blouse naranji tha us ki saari dhani thi 
uljhan si hone lagti thi mujh ko akasr aur vo yuun 
mera mizaj-e-ishq tha shahri us ki vafa dahqani thi 
ab to us ke baare men tum jo chaho vo kah Daalo 
vo angDa.i mere kamre tak to baDi ruhani thi 
naam pe ham qurban the us ke lekin phir ye taur hua 
us ko dekh ke ruk jaana bhi sab se baDi qurbani thi 
mujh se bichhaD kar bhi vo laDki kitni khush khush rahti hai 
us laDki ne mujh se bichhaD kar mar jaane ki Thani thi 
ishq ki halat kuchh bhi nahin thi baat baDhane ka fan tha 
lamhe la-fani Thahre the qatron ki tughyani thi 
jis ko khud main ne bhi apni ruuh ka irfan samjha tha 
vo to shayad mere pyase honTon ki shaitani thi 
tha darbar-e-kalan bhi us ka naubat-khana us ka tha 
thi mere dil ki jo raani amrohe ki raani thi"
543,jaun-eliya,"iza-dahi ki daad jo paata raha huun main 
har naz-afrin ko satata raha huun main 
ai khush-khiram paanv ke chhale to gin zara 
tujh ko kahan kahan na phirata raha huun main 
ik husn-e-be-misal ki tamsil ke liye 
parchha.iyon pe rang girata raha huun main 
kya mil gaya zamir-e-hunar bech kar mujhe 
itna ki sirf kaam chalata raha huun main 
ruhon ke parda-posh gunahon se be-khabar 
jismon ki nekiyan hi ginata raha huun main 
tujh ko khabar nahin ki tira karb dekh kar 
akasr tira mazaq uData raha huun main 
shayad mujhe kisi se mohabbat nahin hui 
lekin yaqin sab ko dilata raha huun main 
ik satr bhi kabhi na likhi main ne tere naam 
pagal tujhi ko yaad bhi aata raha huun main 
jis din se e'timad men aaya tira shabab 
us din se tujh pe zulm hi Dhata raha huun main 
apna misaliya mujhe ab tak na mil saka 
zarron ko aftab banata raha huun main 
bedar kar ke tere badan ki khud-agahi 
tere badan ki umr ghaTata raha huun main 
kal dopahar ajiib si ik be-dili rahi 
bas tiliyan jala ke bujhata raha huun main"
544,jaun-eliya,"ik hunar hai jo kar gaya huun main 
sab ke dil se utar gaya huun main 
kaise apni hansi ko zabt karun 
sun raha huun ki ghar gaya huun main 
kya bata.un ki mar nahin paata 
jite-ji jab se mar gaya huun main 
ab hai bas apna samna dar-pesh 
har kisi se guzar gaya huun main 
vahi naz-o-ada vahi ghamze 
sar-ba-sar aap par gaya huun main 
ajab ilzam huun zamane ka 
ki yahan sab ke sar gaya huun main 
kabhi khud tak pahunch nahin paaya 
jab ki vaan umr bhar gaya huun main 
tum se janan mila huun jis din se 
be-tarah khud se Dar gaya huun main 
ku-e-janan men sog barpa hai 
ki achanak sudhar gaya huun main"
545,jaun-eliya,"ji hi ji men vo jal rahi hogi 
chandni men Tahal rahi hogi 
chand ne taan li hai chadar-e-abr 
ab vo kapDe badal rahi hogi 
so ga.i hogi vo shafaq-andam 
sabz qindil jal rahi hogi 
surkh aur sabz vadiyon ki taraf 
vo mire saath chal rahi hogi 
chaDhte chaDhte kisi pahaDi par 
ab vo karvaT badal rahi hogi 
peD ki chhal se ragaD kha kar 
vo tane se phisal rahi hogi 
nil-gun jhiil naaf tak pahne 
sandalin jism mal rahi hogi 
ho ke vo khvab-e-aish se bedar 
kitni hi der shal rahi hogi"
546,jaun-eliya,"jo hua 'jaun' vo hua bhi nahin 
ya.ani jo kuchh bhi tha vo tha bhi nahin 
bas gaya jab vo shahr-e-dil men mire 
phir main is shahr men raha bhi nahin 
ik ajab taur haal hai ki jo hai 
ya.ani main bhi nahin khuda bhi nahin 
lamhon se ab muamla kya ho 
dil pe ab kuchh guzar raha bhi nahin 
janiye main chala gaya huun kahan 
main to khud se kahin gaya bhi nahin 
tu mire dil men aan ke bas ja 
aur tu mere paas aa bhi nahin"
547,jaun-eliya,"juz guman aur tha hi kya mera 
faqat ik mera naam tha mera 
nik.hat-e-pairahan se us gul ki 
silsila be-saba raha mera 
mujh ko khvahish hi DhunDne ki na thi 
mujh men khoya raha khuda mera 
thuuk de khuun jaan le vo agar 
alam-e-tark-e-mudda.a mera 
jab tujhe meri chaah thi janan 
bas vahi vaqt tha kaDa mera 
koi mujh tak pahunch nahin paata 
itna asan hai pata mera 
aa chuka pesh vo muravvat se 
ab chalun kaam ho chuka mera 
aaj main khud se ho gaya mayus 
aaj ik yaar mar gaya mera"
548,jaun-eliya,"kaam ki baat main ne ki hi nahin 
ye mira taur-e-zindagi hi nahin 
ai umiid ai umid-e-nau-maidan 
mujh se mayyat tiri uThi hi nahin 
main jo tha us gali ka mast-e-khiram 
us gali men miri chali hi nahin 
ye suna hai ki mere kuuch ke ba.ad 
us ki khushbu kahin basi hi nahin 
thi jo ik fakhta udaas udaas 
sub.h vo shakh se uDi hi nahin 
mujh men ab mera ji nahin lagta 
aur sitam ye ki mera ji hi nahin 
vo jo rahti thi dil-mohalle men 
phir vo laDki mujhe mili hi nahin 
ja.iye aur khaak uDa.iye aap 
ab vo ghar kya ki vo gali hi nahin 
haa.e vo shauq jo nahin tha kabhi 
haa.e vo zindagi jo thi hi nahin"
549,jaun-eliya,"khuub hai shauq ka ye pahlu bhi 
main bhi barbad ho gaya tu bhi 
husn-e-maghmum tamkanat men tiri 
farq aaya na yak-sar-e-mu bhi 
ye na socha tha zer-e-saya-e-zulf 
ki bichhaD ja.egi ye khush-bu bhi 
husn kahta tha chheDne vaale 
chheDna hi to bas nahin chhu bhi 
haa.e vo us ka mauj-khez badan 
main to pyasa raha lab-e-ju bhi 
yaad aate hain mo.ajize apne 
aur us ke badan ka jaadu bhi 
yasmin us ki khaas mahram-e-raz 
yaad aaya karegi ab tu bhi 
yaad se us ki hai mira parhez 
ai saba ab na aa.iyo tu bhi 
hain yahi 'jaun-elia' jo kabhi 
sakht maghrur bhi the bad-khu bhi"
550,jaun-eliya,"kis se iz.har-e-mudda.a kiije 
aap milte nahin hain kya kiije 
ho na paaya ye faisla ab tak 
aap kiije to kya kiya kiije 
aap the jis ke chara-gar vo javan 
sakht bimar hai dua kiije 
ek hi fan to ham ne sikha hai 
jis se miliye use khafa kiije 
hai taqaza miri tabi.at ka 
har kisi ko charagh-pa kiije 
hai to baare ye alam-e-asbab 
be-sabab chikhne laga kiije 
aaj ham kya gila karen us se 
gila-e-tangi-e-qaba kiije 
nutq haivan par garan hai abhi 
guftugu kam se kam kiya kiije 
hazrat-e-zulf-e-ghaliya-afshan 
naam apna saba saba kiije 
zindagi ka ajab mo.amla hai 
ek lamhe men faisla kiije 
mujh ko aadat hai ruuTh jaane ki 
aap mujh ko mana liya kiije 
milte rahiye isi tapak ke saath 
bevafa.i ki intiha kiije 
kohkan ko hai khud-kushi khvahish 
shah-bano se iltija kiije 
mujh se kahti thiin vo sharab ankhen 
aap vo zahar mat piya kiije 
rang har rang men hai dad-talab 
khuun thukun to vah-va kiije"
551,jaun-eliya,"kitne aish se rahte honge kitne itrate honge 
jaane kaise log vo honge jo us ko bhate honge 
shaam hue khush-bash yahan ke mere paas aa jaate hain 
mere bujhne ka nazzara karne aa jaate honge 
vo jo na aane vaala hai na us se mujh ko matlab tha 
aane valon se kya matlab aate hain aate honge 
us ki yaad ki bad-e-saba men aur to kya hota hoga 
yunhi mere baal hain bikhre aur bikhar jaate honge 
yaaro kuchh to zikr karo tum us ki qayamat banhon ka 
vo jo simaTte honge un men vo to mar jaate honge 
mera saans ukhaDte hi sab bain karenge ro.enge 
ya.ani mere ba.ad bhi ya.ani saans liye jaate honge"
552,jaun-eliya,"naya ik rishta paida kyuun karen ham 
bichhaDna hai to jhagDa kyuun karen ham 
khamoshi se ada ho rasm-e-duri 
koi hangama barpa kyuun karen ham 
ye kaafi hai ki ham dushman nahin hain 
vafa-dari ka da.ava kyuun karen ham 
vafa ikhlas qurbani mohabbat 
ab in lafzon ka pichha kyuun karen ham 
hamari hi tamanna kyuun karo tum 
tumhari hi tamanna kyuun karen ham 
kiya tha ahd jab lamhon men ham ne 
to saari umr iifa kyuun karen ham 
nahin duniya ko jab parva hamari 
to phir duniya ki parva kyuun karen ham 
ye basti hai musalmanon ki basti 
yahan kar-e-masiha kyuun karen ham"
553,jaun-eliya,"ruuh pyasi kahan se aati hai 
ye udasi kahan se aati hai 
hai vo yak-sar supurdagi to bhala 
bad-havasi kahan se aati hai 
vo ham-aghosh hai to phir dil men 
na-shanasi kahan se aati hai 
ek zindan-e-be-dili aur shaam 
ye saba si kahan se aati hai 
tu hai pahlu men phir tiri khushbu 
ho ke baasi kahan se aati hai 
dil hai shab-sokhta siva.e ummid 
tu nida si kahan se aati hai 
main huun tujh men aur aas huun teri 
to nirasi kahan se aati hai"
554,jaun-eliya,"saare rishte tabah kar aaya 
dil-e-barbad apne ghar aaya 
akhirash khuun thukne se miyan 
baat men teri kya asar aaya 
tha khabar men ziyan dil o jaan ka 
har taraf se main be-khabar aaya 
ab yahan hosh men kabhi apne 
nahin a.unga main agar aaya 
main raha umr bhar juda khud se 
yaad main khud ko umr bhar aaya 
vo jo dil naam ka tha ek nafar 
aaj main is se bhi mukar aaya 
muddaton ba.ad ghar gaya tha main 
jaate hi main vahan se Dar aaya"
555,jaun-eliya,"sar hi ab phoDiye nadamat men 
niind aane lagi hai furqat men 
hain dalilen tire khilaf magar 
sochta huun tiri himayat men 
ruuh ne ishq ka fareb diya 
jism ko jism ki adavat men 
ab faqat adaton ki varzish hai 
ruuh shamil nahin shikayat men 
ishq ko darmiyan na laao ki main 
chikhta huun badan ki usrat men 
ye kuchh asan to nahin hai ki ham 
ruThte ab bhi hain muravvat men 
vo jo ta.amir hone vaali thi 
lag ga.i aag us imarat men 
zindagi kis tarah basar hogi 
dil nahin lag raha mohabbat men 
hasil-e-kun hai ye jahan-e-kharab 
yahi mumkin tha itni ujlat men 
phir banaya khuda ne aadam ko 
apni surat pe aisi surat men 
aur phir aadmi ne ghaur kiya 
chhipkili ki latif san.at men 
ai khuda jo kahin nahin maujud 
kya likha hai hamari qismat men"
556,jaun-eliya,"sharmindagi hai ham ko bahut ham mile tumhen 
tum sar-ba-sar khushi the magar gham mile tumhen 
main apne aap men na mila is ka gham nahin 
gham to ye hai ki tum bhi bahut kam mile tumhen 
hai jo hamara ek hisab us hisab se 
aati hai ham ko sharm ki paiham mile tumhen 
tum ko jahan-e-shauq-o-tamanna men kya mila 
ham bhi mile to darham o barham mile tumhen 
ab apne taur hi men nahin tum so kaash ki 
khud men khud apna taur koi dam mile tumhen 
is shahr-e-hila-ju men jo mahram mile mujhe 
fariyad jan-e-jan vahi mahram mile tumhen 
deta huun tum ko khushki-e-mizhgan ki main dua 
matlab ye hai ki daman-e-pur-nam mile tumhen 
main un men aaj tak kabhi paaya nahin gaya 
janan jo mere shauq ke aalam mile tumhen 
tum ne hamare dil men bahut din safar kiya 
sharminda hain ki us men bahut kham mile tumhen 
yuun ho ki aur hi koi havva mile mujhe 
ho yuun ki aur hi koi aadam mile tumhen"
557,jaun-eliya,"siina dahak raha ho to kya chup rahe koi 
kyuun chikh chikh kar na gala chhil le koi 
sabit hua sukun-e-dil-o-jan kahin nahin 
rishton men DhunDhta hai to DhunDa kare koi 
tark-e-ta.alluqat koi mas.ala nahin 
ye to vo rasta hai ki bas chal paDe koi 
divar janta tha jise main vo dhuul thi 
ab mujh ko e'timad ki davat na de koi 
main khud ye chahta huun ki halat huun kharab 
mere khilaf zahr ugalta phire koi 
ai shakhs ab to mujh ko sabhi kuchh qubul hai 
ye bhi qubul hai ki tujhe chhin le koi 
haan Thiik hai main apni ana ka mariz huun 
akhir mire mizaj men kyuun dakhl de koi 
ik shakhs kar raha hai abhi tak vafa ka zikr 
kaash us zaban-daraz ka munh noch le koi"
558,jaun-eliya,"tang aghosh men abad karunga tujh ko 
huun bahut shaad ki nashad karunga tujh ko 
fikr-e-ijad men gum huun mujhe ghafil na samajh 
apne andaz par ijad karunga tujh ko 
nashsha hai raah ki duuri ka ki hamrah hai tu 
jaane kis shahr men abad karunga tujh ko 
meri banhon men bahakne ki saza bhi sun le 
ab bahut der men azad karunga tujh ko 
main ki rahta huun ba-sad-naz gurezan tujh se 
tu na hoga to bahut yaad karunga tujh ko"
559,jaun-eliya,"Thiik hai khud ko ham badalte hain 
shukriya mashvarat ka chalte hain 
ho raha huun main kis tarah barbad 
dekhne vaale haath malte hain 
hai vo jaan ab har ek mahfil ki 
ham bhi ab ghar se kam nikalte hain 
kya takalluf karen ye kahne men 
jo bhi khush hai ham us se jalte hain 
hai use duur ka safar dar-pesh 
ham sambhale nahin sambhalte hain 
tum bano rang tum bano khushbu 
ham to apne sukhan men Dhalte hain 
main usi tarah to bahalta huun 
aur sab jis tarah bahalte hain 
hai ajab faisle ka sahra bhi 
chal na paDiye to paanv jalte hain"
560,jaun-eliya,"tumhara hijr mana luun agar ijazat ho 
main dil kisi se laga luun agar ijazat ho 
tumhare ba.ad bhala kya hain va.ada-o-paiman 
bas apna vaqt ganva luun agar ijazat ho 
tumhare hijr ki shab-ha-e-kar men janan 
koi charagh jala luun agar ijazat ho 
junun vahi hai vahi main magar hai shahr naya 
yahan bhi shor macha luun agar ijazat ho 
kise hai khvahish-e-marham-gari magar phir bhi 
main apne zakhm dikha luun agar ijazat ho 
tumhari yaad men jiine ki aarzu hai abhi 
kuchh apna haal sambhalun agar ijazat ho"
561,jaun-eliya,"tu bhi chup hai main bhi chup huun ye kaisi tanha.i hai 
tere saath tiri yaad aa.i kya tu sach-much aa.i hai 
shayad vo din pahla din tha palken bojhal hone ka 
mujh ko dekhte hi jab us ki angDa.i sharma.i hai 
us din pahli baar hua tha mujh ko rifaqat ka ehsas 
jab us ke malbus ki khushbu ghar pahunchane aa.i hai 
husn se arz-e-shauq na karna husn ko zak pahunchana hai 
ham ne arz-e-shauq na kar ke husn ko zak pahuncha.i hai 
ham ko aur to kuchh nahin sujha albatta us ke dil men 
soz-e-raqabat paida kar ke us ki niind uDaa.i hai 
ham donon mil kar bhi dilon ki tanha.i men bhaTkenge 
pagal kuchh to soch ye tu ne kaisi shakl bana.i hai 
ishq-e-pechan ki sandal par jaane kis din bel chaDhe 
kyari men paani Thahra hai divaron par kaa.i hai 
husn ke jaane kitne chehre husn ke jaane kitne naam 
ishq ka pesha husn-parasti ishq baDa harja.i hai 
aaj bahut din ba.ad main apne kamre tak aa nikla tha 
juun hi darvaza khola hai us ki khushbu aa.i hai 
ek to itna habs hai phir main sansen roke baiTha huun 
virani ne jhaDu de ke ghar men dhuul uDaa.i hai"
562,jaun-eliya,"umr guzregi imtihan men kya 
daagh hi denge mujh ko daan men kya 
meri har baat be-asar hi rahi 
naqs hai kuchh mire bayan men kya 
mujh ko to koi Tokta bhi nahin 
yahi hota hai khandan men kya 
apni mahrumiyan chhupate hain 
ham gharibon ki an-ban men kya 
khud ko jaana juda zamane se 
aa gaya tha mire guman men kya 
shaam hi se dukan-e-did hai band 
nahin nuqsan tak dukan men kya 
ai mire sub.h-o-sham-e-dil ki shafaq 
tu nahati hai ab bhi baan men kya 
bolte kyuun nahin mire haq men 
aable paD ga.e zaban men kya 
khamushi kah rahi hai kaan men kya 
aa raha hai mire guman men kya 
dil ki aate hain jis ko dhyan bahut 
khud bhi aata hai apne dhyan men kya 
vo mile to ye puchhna hai mujhe 
ab bhi huun main tiri amaan men kya 
yuun jo takta hai asman ko tu 
koi rahta hai asman men kya 
hai nasim-e-bahar gard-alud 
khaak uDti hai us makan men kya 
ye mujhe chain kyuun nahin paDta 
ek hi shakhs tha jahan men kya"
563,jaun-eliya,"us ke pahlu se lag ke chalte hain 
ham kahin Talne se Talte hain 
band hai mai-kadon ke darvaze 
ham to bas yunhi chal nikalte hain 
main usi tarah to bahalta huun 
aur sab jis tarah bahalte hain 
vo hai jaan ab har ek mahfil ki 
ham bhi ab ghar se kam nikalte hain 
kya takalluf karen ye kahne men 
jo bhi khush hai ham us se jalte hain 
hai use duur ka safar dar-pesh 
ham sambhale nahin sambhalte hain 
shaam furqat ki lahlha uThi 
vo hava hai ki zakhm bharte hain 
hai ajab faisle ka sahra bhi 
chal na paDiye to paanv jalte hain 
ho raha huun main kis tarah barbad 
dekhne vaale haath malte hain 
tum bano rang tum bano khushbu 
ham to apne sukhan men Dhalte hain"
564,jaun-eliya,"zabt kar ke hansi ko bhuul gaya 
main to us zakhm hi ko bhuul gaya 
zat-dar-zat ham-safar rah kar 
ajnabi ajnabi ko bhuul gaya 
sub.h tak vaj.h-e-jan-kani thi jo baat 
main use shaam hi ko bhuul gaya 
ahd-e-vabastagi guzar ke main 
vaj.h-e-vabastagi ko bhuul gaya 
sab dalilen to mujh ko yaad rahin 
bahs kya thi usi ko bhuul gaya 
kyuun na ho naaz is zehanat par 
ek main har kisi ko bhuul gaya 
sab se pur-amn vaqi.a ye hai 
aadmi aadmi ko bhuul gaya 
qahqaha marte hi divana 
har gham-e-zindagi ko bhuul gaya 
khvab-ha-khvab jis ko chaha tha 
rang-ha-rang usi ko bhuul gaya 
kya qayamat hui agar ik shakhs 
apni khush-qismati ko bhuul gaya 
soch kar us ki khalvat-anjumani 
vaan main apni kami ko bhuul gaya 
sab bure mujh ko yaad rahte hain 
jo bhala tha usi ko bhuul gaya 
un se va.ada to kar liya lekin 
apni kam-fursati ko bhuul gaya 
bastiyo ab to rasta de do 
ab to main us gali ko bhuul gaya 
us ne goya mujhi ko yaad rakha 
main bhi goya usi ko bhuul gaya 
ya.ani tum vo ho vaqa.i? had hai 
main to sach-much sabhi ko bhuul gaya 
akhiri but khuda na kyuun Thahre 
but-shikan but-gari ko bhuul gaya 
ab to har baat yaad rahti hai 
ghaliban main kisi ko bhuul gaya 
us ki khushiyon se jalne vaala 'jaun' 
apni iza-dahi ko bhuul gaya"
565,jaun-eliya,"zindagi kya hai ik kahani hai 
ye kahani nahin sunani hai 
hai khuda bhi ajiib ya.ani jo 
na zamini na asmani hai 
hai mire shauq-e-vasl ko ye gila 
us ka pahlu sara-e-fani hai 
apni tamir-e-jan-o-dil ke liye 
apni buniyad ham ko Dhani hai 
ye hai lamhon ka ek shahr-e-azal 
yaan ki har baat na-gahani hai 
chaliye ai jan-e-sham aaj tumhen 
sham.a ik qabr par jalani hai 
rang ki apni baat hai varna 
akhirash khuun bhi to paani hai 
ik abas ka vajud hai jis se 
zindagi ko murad paani hai 
shaam hai aur sahn men dil ke 
ik ajab huzn-e-asmani hai"
566,javed-akhtar,"aaj main ne apna phir sauda kiya 
aur phir main duur se dekha kiya 
zindagi-bhar mere kaam aa.e usuul 
ek ik kar ke unhen becha kiya 
bandh ga.i thi dil men kuchh ummid si 
khair tum ne jo kiya achchha kiya 
kuchh kami apni vafaon men bhi thi 
tum se kya kahte ki tum ne kya kiya 
kya bata.un kaun tha jis ne mujhe 
is bhari duniya men hai tanha kiya"
567,javed-akhtar,"abhi zamir men thoDi si jaan baaqi hai 
abhi hamara koi imtihan baaqi hai 
hamare ghar ko to ujDe hue zamana hua 
magar suna hai abhi vo makan baaqi hai 
hamari un se jo thi guftugu vo khatm hui 
magar sukut sa kuchh darmiyan baaqi hai 
hamare zehn ki basti men aag aisi lagi 
ki jo tha khaak hua ik dukan baaqi hai 
vo zakhm bhar gaya arsa hua magar ab tak 
zara sa dard zara sa nishan baaqi hai 
zara si baat jo phaili to dastan bani 
vo baat khatm hui dastan baaqi hai 
ab aaya tiir chalane ka fan to kya aaya 
hamare haath men khali kaman baaqi hai"
568,javed-akhtar,"ba-zahir kya hai jo hasil nahin hai 
magar ye to miri manzil nahin hai 
ye tuuda ret ka hai beach dariya 
ye bah ja.ega ye sahil nahin hai 
bahut asan hai pahchan us ki 
agar dukhta nahin to dil nahin hai 
musafir vo ajab hai karvan men 
ki jo hamrah hai shamil nahin hai 
bas ik maqtul hi maqtul kab hai 
bas ik qatil hi to qatil nahin hai 
kabhi to raat ko tum raat kah do 
ye kaam itna bhi ab mushkil nahin hai"
569,javed-akhtar,"bahana DhunDte rahte hain koi rone ka 
hamen ye shauq hai kya astin bhigone ka 
agar palak pe hai moti to ye nahin kaafi 
hunar bhi chahiye alfaz men pirone ka 
jo fasl khvab ki tayyar hai to ye jaano 
ki vaqt aa gaya phir dard koi bone ka 
ye zindagi bhi ajab karobar hai ki mujhe 
khushi hai paane ki koi na ranj khone ka 
hai paash paash magar phir bhi muskurata hai 
vo chehra jaise ho TuuTe hue khilaune ka"
570,javed-akhtar,"dard apnata hai para.e kaun 
kaun sunta hai aur suna.e kaun 
kaun dohra.e phir vahi baten 
gham abhi soya hai jaga.e kaun 
ab sukun hai to bhulne men hai 
lekin us shakhs ko bhula.e kaun 
vo jo apne hain kya vo apne hain 
kaun dukh jhele azma.e kaun 
aaj phir dil hai kuchh udaas udaas 
dekhiye aaj yaad aa.e kaun"
571,javed-akhtar,"dard ke phuul bhi khilte hain bikhar jaate hain 
zakhm kaise bhi hon kuchh roz men bhar jaate hain 
rasta roke khaDi hai yahi uljhan kab se 
koi puchhe to kahen kya ki kidhar jaate hain 
chhat ki kaDiyon se utarte hain mire khvab magar 
meri divaron se Takra ke bikhar jaate hain 
narm alfaz bhali baten mohazzab lahje 
pahli barish hi men ye rang utar jaate hain 
us dariche men bhi ab koi nahin aur ham bhi 
sar jhuka.e hue chup-chap guzar jaate hain"
572,javed-akhtar,"dard kuchh din to mehman Thahre 
ham ba-zid hain ki mezban Thahre 
sirf tanha.i sirf virani 
ye nazar jab uThe jahan Thahre 
kaun se zakhm par paDav kiya 
dard ke qafile kahan Thahre 
kaise dil men khushi basa luun main 
kaise muTThi men ye dhuan Thahre 
thi kahin maslahat kahin jur.at 
ham kahin in ke darmiyan Thahre"
573,javed-akhtar,"dast-bardar agar aap ghazab se ho jaa.en 
har sitam bhuul ke ham aap ke ab se ho jaa.en 
chaudhvin shab hai to khiDki ke gira do parde 
kaun jaane ki vo naraz hi shab se ho jaa.en 
ek khushbu ki tarah phailte hain mahfil men 
aise alfaz ada jo tire lab se ho jaa.en 
na koi ishq hai baaqi na koi parcham hai 
log divane bhala kis ke sabab se ho jaa.en 
bandh lo haath ki phailen na kisi ke aage 
si lo ye lab ki kahin vo na talab se ho jaa.en 
baat to chheD mire dil koi qissa to suna 
kya ajab un ke bhi jazbat ajab se ho jaa.en"
574,javed-akhtar,"dil ka har dard kho gaya jaise 
main to patthar ka ho gaya jaise 
daagh baaqi nahin ki naqsh kahun 
koi divar dho gaya jaise 
jagta zehn gham ki dhuup men tha 
chhanv paate hi so gaya jaise 
dekhne vaala tha kal us ka tapak 
phir se vo ghair ho gaya jaise 
kuchh bichhaDne ke bhi tariqe hain 
khair jaane do jo gaya jaise"
575,javed-akhtar,"dil men mahak rahe hain kisi aarzu ke phuul 
palkon pe khilne vaale hain shayad lahu ke phuul 
ab tak hai koi baat mujhe yaad harf harf 
ab tak main chun raha huun kisi guftugu ke phuul 
kaliyan chaTak rahi thiin ki avaz thi koi 
ab tak sama.aton men hain ik khush-gulu ke phuul 
mere lahu ka rang hai har nok-e-khar par 
sahra men har taraf hain miri justuju ke phuul 
divane kal jo log the phulon ke ishq men 
ab un ke damanon men bhare hain rafu ke phuul"
576,javed-akhtar,"dukh ke jangal men phirte hain kab se maare maare log 
jo hota hai sah lete hain kaise hain bechare log 
jivan jivan ham ne jag men khel yahi hote dekha 
dhire dhire jiiti duniya dhire dhire haare log 
vaqt singhasan par baiTha hai apne raag sunata hai 
sangat dene ko paate hain sanson ke uktare log 
neki ik din kaam aati hai ham ko kya samjhate ho 
ham ne be-bas marte dekhe kaise pyare pyare log 
is nagri men kyuun milti hai roTi sapnon ke badle 
jin ki nagri hai vo janen ham Thahre banjare log"
577,javed-akhtar,"gham hote hain jahan zehanat hoti hai 
duniya men har shai ki qimat hoti hai 
akasr vo kahte hain vo bas mere hain 
akasr kyuun kahte hain hairat hoti hai 
tab ham donon vaqt chura kar laate the 
ab milte hain jab bhi fursat hoti hai 
apni mahbuba men apni maan dekhen 
bin maan ke laDkon ki fitrat hoti hai 
ik kashti men ek qadam hi rakhte hain 
kuchh logon ki aisi aadat hoti hai"
578,javed-akhtar,"ham ne DhunDen bhi to DhunDen hain sahare kaise 
in sarabon pe koi umr guzare kaise 
haath ko haath nahin sujhe vo tariki thi 
aa ga.e haath men kya jaane sitare kaise 
har taraf shor usi naam ka hai duniya men 
koi us ko jo pukare to pukare kaise 
dil bujha jitne the arman sabhi khaak hue 
raakh men phir ye chamakte hain sharare kaise 
na to dam leti hai tu aur na hava thamti hai 
zindagi zulf tiri koi sanvare kaise"
579,javed-akhtar,"ham to bachpan men bhi akele the 
sirf dil ki gali men khele the 
ik taraf morche the palkon ke 
ik taraf ansuon ke rele the 
thiin saji hasraten dukanon par 
zindagi ke ajiib mele the 
khud-kushi kya dukhon ka hal banti 
maut ke apne sau jhamele the 
zehn o dil aaj bhuke marte hain 
un dinon ham ne faaqe jhele the"
580,javed-akhtar,"hamare dil men ab talkhi nahin hai 
magar vo baat pahle si nahin hai 
mujhe mayus bhi karti nahin hai 
yahi aadat tiri achchhi nahin hai 
bahut se fa.ede hain maslahat men 
magar dil ki to ye marzi nahin hai 
har ik ki dastan sunte hain jaise 
kabhi ham ne mohabbat ki nahin hai 
hai ik darvaze bin divar-e-duniya 
mafar gham se yahan koi nahin hai"
581,javed-akhtar,"hamare shauq ki ye intiha thi 
qadam rakkha ki manzil rasta thi 
bichhaD ke Daar se ban ban phira vo 
hiran ko apni kasturi saza thi 
kabhi jo khvab tha vo pa liya hai 
magar jo kho ga.i vo chiiz kya thi 
main bachpan men khilaune toDta tha 
mire anjam ki vo ibtida thi 
mohabbat mar ga.i mujh ko bhi gham hai 
mire achchhe dinon ki ashna thi 
jise chhu luun main vo ho jaa.e sona 
tujhe dekha to jaana bad-dua thi 
mariz-e-khvab ko to ab shifa hai 
magar duniya baDi kaDvi dava thi"
582,javed-akhtar,"jab a.ina koi dekho ik ajnabi dekho 
kahan pe laa.i hai tum ko ye zindagi dekho 
mohabbaton men kahan apne vaste fursat 
jise bhi chahe vo chahe miri khushi dekho 
jo ho sake to ziyada hi chahna mujh ko 
kabhi jo meri mohabbat men kuchh kami dekho 
jo duur jaa.e to gham hai jo paas aa.e to dard 
na jaane kya hai vo kambakht aadmi dekho 
ujala to nahin kah sakte is ko ham lekin 
zara si kam to hui hai ye tirgi dekho"
583,javed-akhtar,"jidhar jaate hain sab jaana udhar achchha nahin lagta 
mujhe pamal raston ka safar achchha nahin lagta 
ghalat baton ko khamoshi se sunna haami bhar lena 
bahut hain fa.ede is men magar achchha nahin lagta 
mujhe dushman se bhi khuddari ki ummid rahti hai 
kisi ka bhi ho sar qadmon men sar achchha nahin lagta 
bulandi par unhen miTTi ki khushbu tak nahin aati 
ye vo shakhen hain jin ko ab shajar achchha nahin lagta 
ye kyuun baaqi rahe atish-zano ye bhi jala Daalo 
ki sab be-ghar hon aur mera ho ghar achchha nahin lagta"
584,javed-akhtar,"jiina mushkil hai ki asan zara dekh to lo 
log lagte hain pareshan zara dekh to lo 
phir muqarrir koi sargarm sar-e-mimbar hai 
kis ke hai qatl ka saman zara dekh to lo 
ye naya shahar to hai khuub basaya tum ne 
kyuun purana hua viran zara dekh to lo 
in charaghon ke tale aise andhere kyuun hai 
tum bhi rah jaoge hairan zara dekh to lo 
tum ye kahte ho ki main ghair huun phir bhi shayad 
nikal aa.e koi pahchan zara dekh to lo 
ye sata.ish ki tamanna ye sile ki parvah 
kahan laa.e hain ye arman zara dekh to lo"
585,javed-akhtar,"jism damakta, zulf ghaneri, rangin lab, ankhen jaadu 
sang-e-marmar, uuda badal, surkh shafaq, hairan aahu 
bhikshu-dani, pyasa pani, dariya sagar, jal gagar 
gulshan khushbu, koyal kuku, masti daru, main aur tu 
banbi nagin, chhaya angan, ghunghru chhan-chhan, aasha man 
ankhen kajal, parbat badal, vo zulfen aur ye baazu 
raten mahki, sansen dahki, nazren bahki, rut lahki 
sapn salona, prem khilauna, phuul bichhauna, vo pahlu 
tum se duri, ye majburi, zakhm-e-kari, bedari, 
tanha raten, sapne katen, khud se baten, meri khu"
586,javed-akhtar,"kabhi kabhi main ye sochta huun ki mujh ko teri talash kyuun hai 
ki jab hain saare hi taar TuuTe to saaz men irti.ash kyuun hai 
koi agar puchhta ye ham se batate ham gar to kya batate 
bhala ho sab ka ki ye na puchha ki dil pe aisi kharash kyuun hai 
uTha ke hathon se tum ne chhoDa chalo na danista tum ne toDa 
ab ulTa ham se to ye na puchho ki shisha ye paash paash kyuun hai 
ajab do-rahe pe zindagi hai kabhi havas dil ko khinchti hai 
kabhi ye sharmindagi hai dil men ki itni fikr-e-ma.ash kyuun hai 
na fikr koi na justuju hai na khvab koi na aarzu hai 
ye shakhs to kab ka mar chuka hai to be-kafan phir ye laash kyuun hai"
587,javed-akhtar,"kal jahan divar thi hai aaj ik dar dekhiye 
kya sama.i thi bhala divane ke sar dekhiye 
pur-sukun lagti hai kitni jhiil ke paani pe bat 
pairon ki be-tabiyan paani ke andar dekhiye 
chhoD kar jis ko ga.e the aap koi aur tha 
ab main koi aur huun vapas to aa kar dekhiye 
zehn-e-insani idhar afaq ki vus.at udhar 
ek manzar hai yahan andar ki bahar dekhiye 
aql ye kahti duniya milti hai bazar men 
dil magar ye kahta hai kuchh aur behtar dekhiye"
588,javed-akhtar,"khula hai dar pa tira intizar jaata raha 
khulus to hai magar e'tibar jaata raha 
kisi ki aankh men masti to aaj bhi hai vahi 
magar kabhi jo hamen tha khumar jaata raha 
kabhi jo siine men ik aag thi vo sard hui 
kabhi nigah men jo tha sharar jaata raha 
ajab sa chain tha ham ko ki jab the ham bechain 
qarar aaya to jaise qarar jaata raha 
kabhi to meri bhi sunva.i hogi mahfil men 
main ye umiid liye baar baar jaata raha"
589,javed-akhtar,"khvab ke gaanv men pale hain ham 
paani chhalni men le chale hain ham 
chhachh phunken ki apne bachpan men 
duudh se kis tarah jale hain ham 
khud hain apne safar ki dushvari 
apne pairon ke aable hain ham 
tu to mat kah hamen bura duniya 
tu ne Dhala hai aur Dhale hain ham 
kyuun hain kab tak hain kis ki khatir hain 
baDe sanjida mas.ale hain ham"
590,javed-akhtar,"kin lafzon men itni kaDvi itni kasili baat likhun 
sher ki main tahzib bana huun ya apne halat likhun 
gham nahin likkhun kya main gham ko jashn likhun kya matam ko 
jo dekhe hain main ne janaze kya un ko barat likhun 
kaise likhun main chand ke qisse kaise likhun main phuul ki baat 
ret uDaa.e garm hava to kaise main barsat likhun 
kis kis ki ankhon men dekhe main ne zahr bujhe khanjar 
khud se bhi jo main ne chhupa.e kaise vo sadmat likhun 
takht ki khvahish luuT ki lalach kamzoron par zulm ka shauq 
lekin un ka farmana hai main in ko jazbat likhun 
qatil bhi maqtul bhi donon naam khuda ka lete the 
koi khuda hai to vo kahan tha meri kya auqat likhun 
apni apni tariki ko log ujala kahte hain 
tariki ke naam likhun to qaumen firqe zaat likhun 
jaane ye kaisa daur hai jis men jur.at bhi to mushkil hai 
din ho agar to us ko likhun din raat agar ho raat likhun"
591,javed-akhtar,"kis liye kiije bazm-ara.i 
pur-sukun ho ga.i hai tanha.i 
phir khamoshi ne saaz chheDa hai 
phir khayalat ne li angDa.i 
yuun sukun-ashna hue lamhe 
buund men jaise aa.e gahra.i 
ik se ik vaqi.a hua lekin 
na ga.i tere gham ki yakta.i 
koi shikva na gham na koi yaad 
baiThe baiThe bas aankh bhar aa.i 
Dhalki shanon se har yaqin ki qaba 
zindagi le rahi hai angDa.i"
592,javed-akhtar,"main kab se kitna huun tanha tujhe pata bhi nahin 
tira to koi khuda hai mira khuda bhi nahin 
kabhi ye lagta hai ab khatm ho gaya sab kuchh 
kabhi ye lagta hai ab tak to kuchh hua bhi nahin 
kabhi to baat ki us ne kabhi raha khamosh 
kabhi to hans ke mila aur kabhi mila bhi nahin 
kabhi jo talkh-kalami thi vo bhi khatm hui 
kabhi gila tha hamen un se ab gila bhi nahin 
vo chikh ubhri baDi der gunji Duub ga.i 
har ek sunta tha lekin koi hila bhi nahin"
593,javed-akhtar,"main khud bhi sochta huun ye kya mera haal hai 
jis ka javab chahiye vo kya saval hai 
ghar se chala to dil ke siva paas kuchh na tha 
kya mujh se kho gaya hai mujhe kya malal hai 
asudgi se dal ke sabhi daagh dhul ga.e 
lekin vo kaise jaa.e jo shishe men baal hai 
be-dast-o-pa huun aaj to ilzam kis ko duun 
kal main ne hi buna tha ye mera hi jaal hai 
phir koi khvab dekhun koi aarzu karun 
ab ai dil-e-tabah tira kya khayal hai"
594,javed-akhtar,"main pa saka na kabhi is khalish se chhuTkara 
vo mujh se jiit bhi sakta tha jaane kyuun haara 
baras ke khul ga.e aansu nithar ga.i hai faza 
chamak raha hai sar-e-sham dard ka taara 
kisi ki aankh se Tapka tha ik amanat hai 
miri hatheli pe rakkha hua ye angara 
jo par sameTe to ik shakh bhi nahin paa.i 
khule the par to mira asman tha saara 
vo saanp chhoD de Dasna ye main bhi kahta huun 
magar na chhoDenge log us ko gar na phunkara"
595,javed-akhtar,"mere dil men utar gaya suraj 
tirgi men nikhar gaya suraj 
dars de kar hamen ujale ka 
khud andhere ke ghar gaya suraj 
ham se va.ada tha ik savere ka 
haa.e kaisa makr gaya suraj 
chandni aks chand a.ina 
a.ine men sanvar gaya suraj 
Dubte vaqt zard tha utna 
log samjhe ki mar gaya suraj"
596,javed-akhtar,"misal is ki kahan hai koi zamane men 
ki saare khone ke gham paa.e ham ne paane men 
vo shakl pighli to har shai men Dhal ga.i jaise 
ajiib baat hui hai use bhulane men 
jo muntazir na mila vo to ham hain sharminda 
ki ham ne der laga di palaT ke aane men 
latif tha vo takhayyul se khvab se nazuk 
ganva diya use ham ne hi azmane men 
samajh liya tha kabhi ik sarab ko dariya 
par ik sukun tha ham ko fareb khane men 
jhuka darakht hava se to andhiyon ne kaha 
ziyada farq nahin jhukne TuuT jaane men"
597,javed-akhtar,"mujh ko yaqin hai sach kahti thiin jo bhi ammi kahti thiin 
jab mere bachpan ke din the chand men pariyan rahti thiin 
ek ye din jab apnon ne bhi ham se naata toD liya 
ek vo din jab peD ki shakhen bojh hamara sahti thiin 
ek ye din jab saari saDken ruThi ruThi lagti hain 
ek vo din jab aao khelen saari galiyan kahti thiin 
ek ye din jab jaagi raten divaron ko takti hain 
ek vo din jab shamon ki bhi palken bojhal rahti thiin 
ek ye din jab zehn men saari ayyari ki baten hain 
ek vo din jab dil men bholi-bhali baten rahti thiin 
ek ye din jab lakhon gham aur kaal paDa hai aansu ka 
ek vo din jab ek zara si baat pe nadiyan bahti thiin 
ek ye ghar jis ghar men mera saz-o-saman rahta hai 
ek vo ghar jis ghar men meri buDhi naani rahti thiin"
598,javed-akhtar,"na khushi de to kuchh dilasa de 
dost jaise ho mujh ko bahla de 
agahi se mili hai tanha.i 
aa miri jaan mujh ko dhoka de 
ab to takmil ki bhi shart nahin 
zindagi ab to ik tamanna de 
ai safar itna ra.egan to na ja 
na ho manzil kahin to pahuncha de 
tark karna hai gar ta.alluq to 
khud na ja tu kisi se kahla de"
599,javed-akhtar,"nigal ga.e sab ki sab samundar zamin bachi ab kahin nahin hai 
bachate ham apni jaan jis men vo kashti bhi ab kahin nahin hai 
bahut dinon ba.ad paa.i fursat to main ne khud ko palaT ke dekha 
magar main pahchanta tha jis ko vo aadmi ab kahin nahin hai 
guzar gaya vaqt dil pe likh kar na jaane kaisi ajiib baten 
varaq palaTta huun main jo dil ke to sadgi ab kahin nahin hai 
vo aag barsi hai dopahar men ki saare manzar jhulas ga.e hain 
yahan savere jo tazgi thi vo tazgi ab kahin nahin hai 
tum apne qasbon men ja ke dekho vahan bhi ab shahr hi base hain 
ki DhunDhte ho jo zindagi tum vo zindagi ab kahin nahin hai"
600,javed-akhtar,"phirte hain kab se dar-ba-dar ab is nagar ab us nagar ik dusre ke ham-safar main aur miri avargi 
na-ashna har rah-guzar na-mehrban har ik nazar jaa.en to ab jaa.en kidhar main aur miri avargi 
ham bhi kabhi abad the aise kahan barbad the be-fikr the azad the masrur the dil-shad the 
vo chaal aisi chal gaya ham bujh ga.e dil jal gaya nikle jala ke apna ghar main aur miri avargi 
jiina bahut asan tha ik shakhs ka ehsan tha ham ko bhi ik arman tha jo khvab ka saman tha 
ab khvab hai nai aarzu arman hai nai justuju yuun bhi chalo khush hain magar main aur miri avargi 
vo mah-vash vo mah-ru vo mah-kam-e-hu-ba-hu thiin jis ki baten ku-ba-ku us se ajab thi guftugu 
phir yuun hua vo kho ga.i to mujh ko zid si ho ga.i la.enge us ko DhunD kar main aur miri avargi 
ye dil hi tha jo sah gaya vo baat aisi kah gaya kahne ko phir kya rah gaya ashkon ka dariya bah gaya 
jab kah ke vo dilbar gaya tere liye main mar gaya rote hain us ko raat bhar main aur miri avargi 
ab gham uTha.en kis liye aansu baha.en kis liye ye dil jala.en kis liye yuun jaan ganva.en kis liye 
pesha na ho jis ka sitam DhunDenge ab aisa sanam honge kahin to kargar main aur miri avargi 
asar hain sab khoT ke imkan hain sab choT ke ghar band hain sab goT ke ab khatm hain sab ToTke 
qismat ka sab ye pher hai andher hai andher hai aise hue hain be-asar main aur miri avargi 
jab hamdam-o-hamraz tha tab aur hi andaz tha ab soz hai tab saaz tha ab sharm hai tab naaz tha 
ab mujh se ho to ho bhi kya hai saath vo to vo bhi kya ik be-hunar ik be-samar main aur miri avargi"
601,javed-akhtar,"pyaas ki kaise laa.e taab koi 
nahin dariya to ho sarab koi 
zakhm-e-dil men jahan mahakta hai 
isi kyari men tha gulab koi 
raat bajti thi duur shahna.i 
roya pi kar bahut sharab koi 
dil ko ghere hain rozgar ke gham 
raddi men kho ga.i kitab koi 
kaun sa zakhm kis ne bakhsha hai 
is ka rakkhe kahan hisab koi 
phir main sunne laga huun is dil ki 
aane vaala hai phir azaab koi 
shab ki dahliz par shafaq hai lahu 
phir hua qatl aftab koi"
602,javed-akhtar,"saari hairat hai miri saari ada us ki hai 
be-gunahi hai miri aur saza us ki hai 
mere alfaz men jo rang hai vo us ka hai 
mere ehsas men jo hai vo faza us ki hai 
sher mere hain magar in men mohabbat us ki 
phuul mere hain magar bad-e-saba us ki hai 
ik mohabbat ki ye tasvir hai do rangon men 
shauq sab mera hai aur saari haya us ki hai 
ham ne kya us se mohabbat ki ijazat li thi 
dil-shikan hi sahi par baat baja us ki hai 
ek mere hi siva sab ko pukare hai koi 
main ne pahle hi kaha tha ye sada us ki hai 
khuun se sinchi hai main ne jo zamin mar mar ke 
vo zamin ek sitam-gar ne kaha us ki hai 
us ne hi is ko ujaDa hai ise luuTa hai 
ye zamin us ki agar hai bhi to kya us ki hai"
603,javed-akhtar,"sach ye hai be-kar hamen gham hota hai 
jo chaha tha duniya men kam hota hai 
Dhalta suraj phaila jangal rasta gum 
ham se puchho kaisa aalam hota hai 
ghairon ko kab fursat hai dukh dene ki 
jab hota hai koi hamdam hota hai 
zakhm to ham ne in ankhon se dekhe hain 
logon se sunte hain marham hota hai 
zehn ki shakhon par ash.ar aa jaate hain 
jab teri yadon ka mausam hota hai"
604,javed-akhtar,"shahr ke dukan-daro karobar-e-ulfat men suud kya ziyan kya hai tum na jaan paoge 
dil ke daam kitne hain khvab kitne mahnge hain aur naqd-e-jan kya hai tum na jaan paoge 
koi kaise milta hai phuul kaise khilta hai aankh kaise jhukti hai saans kaise rukti hai 
kaise rah nikalti hai kaise baat chalti hai shauq ki zaban kya hai tum na jaan paoge 
vasl ka sukun kya hai hijr ka junun kya hai husn ka fusun kya hai ishq ka darun kya hai 
tum mariz-e-dana.i maslahat ke shaida.i rah-e-gum-rahan kya hai tum na jaan paoge 
zakhm kaise phalte hain daagh kaise jalte hain dard kaise hota hai koi kaise rota hai 
ashk kya hai naale kya dasht kya hai chhale kya aah kya fughan kya hai tum na jaan paoge 
na-murad dil kaise sub.h-o-sham karte hain kaise zinda rahte hain aur kaise marte hain 
tum ko kab nazar aa.i gham-zadon ki tanha.i ziist be-aman kya hai tum na jaan paoge 
janta huun main tum ko zauq-e-sha.eri bhi hai shakhsiyat sajane men ik ye mahri bhi hai 
phir bhi harf chunte ho sirf lafz sunte ho un ke darmiyan kya hai tum na jaan paoge"
605,javed-akhtar,"shukr hai khairiyat se huun sahab 
aap se aur kya kahun sahab 
ab samajhne laga huun sud-o-ziyan 
ab kahan mujh men vo junun sahab 
zillat-e-zist ya shikast-e-zamir 
ye sahun main ki vo sahun sahab 
ham tumhen yaad karte ro lete 
do-ghaDi milta jo sukun sahab 
shaam bhi Dhal rahi hai ghar bhi hai duur 
kitni der aur main rukun sahab 
ab jhukunga to TuuT ja.unga 
kaise ab aur main jhukun sahab 
kuchh rivayat ki gavahi par 
kitna jurmana main bharun sahab"
606,javed-akhtar,"sukhi Tahni tanha chiDiya phika chand 
ankhon ke sahra men ek nami ka chand 
us mathe ko chume kitne din biite 
jis mathe ki khatir tha ik Tiika chand 
pahle tu lagti thi kitni begana 
kitna mub.ham hota hai pahli ka chand 
kam ho kaise in khushiyon se tera gham 
lahron men kab bahta hai naddi ka chand 
aao ab ham is ke bhi TukDe kar len 
Dhaka ravalpinDi aur dilli ka chand"
607,javed-akhtar,"vo Dhal raha hai to ye bhi rangat badal rahi hai 
zamin suraj ki ungliyon se phisal rahi hai 
jo mujh ko zinda jala rahe hain vo be-khabar hain 
ki meri zanjir dhire dhire pighal rahi hai 
main qatl to ho gaya tumhari gali men lekin 
mire lahu se tumhari divar gal rahi hai 
na jalne paate the jis ke chulhe bhi har savere 
suna hai kal raat se vo basti bhi jal rahi hai 
main janta huun ki khamushi men hi maslahat hai 
magar yahi maslahat mire dil ko khal rahi hai 
kabhi to insan zindagi ki karega izzat 
ye ek ummid aaj bhi dil men pal rahi hai"
608,javed-akhtar,"vo zamana guzar gaya kab ka 
tha jo divana mar gaya kab ka 
DhunDhta tha jo ik na.i duniya 
luuT ke apne ghar gaya kab ka 
vo jo laaya tha ham ko dariya tak 
paar akele utar gaya kab ka 
us ka jo haal hai vahi jaane 
apna to zakhm bhar gaya kab ka 
khvab-dar-khvab tha jo shiraza 
ab kahan hai bikhar gaya kab ka"
609,javed-akhtar,"yaad use bhi ek adhura afsana to hoga 
kal raste men us ne ham ko pahchana to hoga 
Dar ham ko bhi lagta hai raste ke sannaTe se 
lekin ek safar par ai dil ab jaana to hoga 
kuchh baton ke matlab hain aur kuchh matlab ki baten 
jo ye farq samajh lega vo divana to hoga 
dil ki baten nahin hai to dilchasp hi kuchh baten hon 
zinda rahna hai to dil ko bahlana to hoga 
jiit ke bhi vo sharminda hai haar ke bhi ham nazan 
kam se kam vo dil hi dil men ye maana to hoga"
610,javed-akhtar,"yahi halat ibtida se rahe 
log ham se khafa khafa se rahe 
in charaghon men tel hi kam tha 
kyuun gila ham ko phir hava se rahe 
bahs shatranj sher mausiqi 
tum nahin the to ye dilase rahe 
zindagi ki sharab mangte ho 
ham ko dekho ki pi ke pyase rahe 
us ke bandon ko dekh kar kahiye 
ham ko ummid kya khuda se rahe"
611,javed-akhtar,"yaqin ka agar koi bhi silsila nahin raha 
to shukr kijiye ki ab koi gila nahin raha 
na hijr hai na vasl hai ab is ko koi kya kahe 
ki phuul shakh par to hai magar khila nahin raha 
khazana tum na paa.e to gharib jaise ho ga.e 
palak pe ab koi bhi moti jhilmila nahin raha 
badal ga.i hai zindagi badal ga.e hain log bhi 
khulus ka jo tha kabhi vo ab sila nahin raha 
jo dushmani bakhil se hui to itni khair hai 
ki zahr us ke paas hai magar pila nahin raha 
lahu men jazb ho saka na ilm to ye haal hai 
koi saval zehn ko jo de jala nahin raha"
612,javed-akhtar,"ye duniya tum ko raas aa.e to kahna 
na sar patthar se Takra.e to kahna 
ye gul kaghaz hain ye zevar hain pital 
samajh men jab ye aa jaa.e to kahna 
bahut khush ho ki us ne kuchh kaha hai 
na kah kar vo mukar jaa.e to kahna 
badal jaoge tum gham sun ke mere 
kabhi dil gham se ghabra.e to kahna 
dhuan jo kuchh gharon se uTh raha hai 
na puure shahar par chha.e to kahna"
613,javed-akhtar,"ye mujh se puchhte hain charagar kyuun 
ki tu zinda to hai ab tak magar kyuun 
jo rasta chhoD ke main ja raha huun 
usi raste pe jaati hai nazar kyuun 
thakan se chuur paas aaya tha us ke 
gira sote men mujh par ye shajar kyuun 
suna.enge kabhi fursat men tum ko 
ki ham barson rahe hain dar-ba-dar kyuun 
yahan bhi sab hain begana hi mujh se 
kahun main kya ki yaad aaya hai ghar kyuun 
main khush rahta agar samjha na hota 
ye duniya hai to main huun dida-var kyuun"
614,javed-akhtar,"ye tasalli hai ki hain nashad sab 
main akela hi nahin barbad sab 
sab ki khatir hain yahan sab ajnabi 
aur kahne ko hain ghar abad sab 
bhuul ke sab ranjishen sab ek hain 
main bata.un sab ko hoga yaad sab 
sab ko da.ava-e-vafa sab ko yaqin 
is adakari men hain ustad sab 
shahr ke hakim ka ye farman hai 
qaid men kahla.enge azad sab 
chaar lafzon men kaho jo bhi kaho 
us ko kab fursat sune fariyad sab 
talkhiyan kaise na huun ash.ar men 
ham pe jo guzri hamen hai yaad sab"
615,javed-akhtar,"zara mausam to badla hai magar peDon ki shakhon par na.e patton ke aane men abhi kuchh din lagenge 
bahut se zard chehron par ghubar-e-gham hai kam be-shak par un ko muskurane men abhi kuchh din lagenge 
kabhi ham ko yaqin tha zo.am tha duniya hamari jo mukhalif hai to ho jaa.e magar tum mehrban ho 
hamen ye baat vaise yaad to ab kya hai lekin haan ise yaksar bhulane men abhi kuchh din lagenge 
jahan itne masa.ib hon jahan itni pareshani kisi ka bevafa hona hai koi saneha kya 
bahut ma.aqul hai ye baat lekin is haqiqat tak dil-e-nadan ko laane men abhi kuchh din lagenge 
koi TuuTe hue shishe liye afsurda-o-maghmum kab tak yuun guzare be-talab be-arzu din 
to in khvabon ki kirchen ham ne palkon se jhaTak diin par na.e arman sajane men abhi kuchh din lagenge 
tavahhum ki siyah shab ko kiran se chaak kar ke agahi har ek angan men naya suraj utare 
magar afsos ye sach hai vo shab thi aur ye suraj hai ye sab ko maan jaane men abhi kuchh din lagenge 
purani manzilon ka shauq to kis ko hai baaqi ab na.i hain manzilen hain sab ke dil men jin ke arman 
bana lena na.i manzil na tha mushkil magar ai dil na.e raste banane men abhi kuchh din lagenge 
andhere Dhal ga.e raushan hue manzar zamin jaagi falak jaaga to jaise jaag uTThi zindagani 
magar kuchh yad-e-mazi oDh ke so.e hue logon ko lagta hai jagane men abhi kuchh din lagenge"
616,jigar-moradabadi,"aadmi aadmi se milta hai 
dil magar kam kisi se milta hai 
bhuul jaata huun main sitam us ke 
vo kuchh is sadgi se milta hai 
aaj kya baat hai ki phulon ka 
rang teri hansi se milta hai 
silsila fitna-e-qayamat ka 
teri khush-qamati se milta hai 
mil ke bhi jo kabhi nahin milta 
TuuT kar dil usi se milta hai 
karobar-e-jahan sanvarte hain 
hosh jab be-khudi se milta hai 
ruuh ko bhi maza mohabbat ka 
dil ki ham-sa.egi se milta hai"
617,jigar-moradabadi,"aaj kya haal hai yarab sar-e-mahfil mera 
ki nikale liye jaata hai koi dil mera 
soz-e-gham dekh na barbad ho hasil mera 
dil ki tasvir hai har a.ina-e-dil mera 
sub.h tak hijr men kya janiye kya hota hai 
shaam hi se mire qaabu men nahin dil mera 
mil ga.i ishq men iza-talabi se rahat 
gham hai ab jaan miri dard hai ab dil mera 
paaya jaata hai tiri shokhi-e-raftar ka rang 
kaash pahlu men dhaDakta hi rahe dil mera 
haa.e us mard ki qismat jo hua dil ka sharik 
haa.e us dil ka muqaddar jo bana dil mera 
kuchh khaTakta to hai pahlu men mire rah rah kar 
ab khuda jaane tiri yaad hai ya dil mera"
618,jigar-moradabadi,"ankhon ka tha qusur na dil ka qusur tha 
aaya jo mere samne mera ghurur tha 
tarik misl-e-ah jo ankhon ka nuur tha 
kya sub.h hi se sham-e-bala ka zuhur tha 
vo the na mujh se duur na main un se duur tha 
aata na tha nazar to nazar ka qusur tha 
har vaqt ik khumar tha har dam surur tha 
botal baghal men thi ki dil-e-na-subur tha 
koi to dardmand-e-dil-e-na-subur tha 
maana ki tum na the koi tum sa zarur tha 
lagte hi Thes TuuT gaya saz-e-arzu 
milte hi aankh shisha-e-dil chuur chuur tha 
aisa kahan bahar men ranginiyon ka josh 
shamil kisi ka khun-e-tamanna zarur tha 
saaqi ki chashm-e-mast ka kya kijiye bayan 
itna surur tha ki mujhe bhi surur tha 
palTi jo raste hi se ai ah-e-na-murad 
ye to bata ki bab-e-asar kitni duur tha 
jis dil ko tum ne lutf se apna bana liya 
us dil men ik chhupa hua nashtar zarur tha 
us chashm-e-mai-farosh se koi na bach saka 
sab ko ba-qadr-e-hausla-e-dil surur tha 
dekha tha kal 'jigar' ko sar-e-rah-e-mai-kada 
is darja pi gaya tha ki nashshe men chuur tha"
619,jigar-moradabadi,"ankhon men bas ke dil men sama kar chale ga.e 
khvabida zindagi thi jaga kar chale ga.e 
husn-e-azal ki shaan dikha kar chale ga.e 
ik vaqi.a sa yaad dila kar chale ga.e 
chehre tak astin vo la kar chale ga.e 
kya raaz tha ki jis ko chhupa kar chale ga.e 
rag rag men is tarah vo sama kar chale ga.e 
jaise mujhi ko mujh se chura kar chale ga.e 
meri hayat-e-ishq ko de kar junun-e-shauq 
mujh ko tamam hosh bana kar chale ga.e 
samjha ke pastiyan mire auj-e-kamal ki 
apni bulandiyan vo dikha kar chale ga.e 
apne farogh-e-husn ki dikhla ke vus.aten 
mere hudud-e-shauq baDha kar chale ga.e 
har shai ko meri khatir-e-nashad ke liye 
a.ina-e-jamal bana kar chale ga.e 
aa.e the dil ki pyaas bujhane ke vaste 
ik aag si vo aur laga kar chale ga.e 
aa.e the chashm-e-shauq ki hasrat nikalne 
sar-ta-qadam nigah bana kar chale ga.e 
ab karobar-e-ishq se fursat mujhe kahan 
kaunain ka vo dard baDha kar chale ga.e 
shukr-e-karam ke saath ye shikva bhi ho qubul 
apna sa kyuun na mujh ko bana kar chale ga.e 
lab tharthara ke rah ga.e lekin vo ai 'jigar' 
jaate hue nigah mila kar chale ga.e"
620,jigar-moradabadi,"aaya na raas nala-e-dil ka asar mujhe 
ab tum mile to kuchh nahin apni khabar mujhe 
dil le ke mujh se dete ho dagh-e-jigar mujhe 
ye baat bhulne ki nahin umr bhar mujhe 
har-su dikha.i dete hain vo jalva-gar mujhe 
kya kya fareb deti hai meri nazar mujhe 
milti nahin hai lazzat-e-dard-e-jigar mujhe 
bhuli hui na ho nigah-e-fitnagar mujhe 
Daala hai be-khudi ne ajab raah par mujhe 
ankhen hain aur kuchh nahin aata nazar mujhe 
karna hai aaj hazrat-e-naseh se samna 
mil jaa.e do ghaDi ko tumhari nazar mujhe 
mastana kar raha huun rah-e-ashiqi ko tai 
le jaa.e jazb-e-shauq mira ab jidhar mujhe 
Darta huun jalva-e-rukh-e-janan ko dekh kar 
apna bana na le kahin meri nazar mujhe 
yaksan hai husn-o-ishq ki sar-mastiyon ka rang 
un ki khabar unhen hai na meri khabar mujhe 
marna hai un ke paanv pe rakh kar sar-e-niyaz 
karna hai aaj qissa-e-gham mukhtasar mujhe 
siine se dil aziiz hai dil se ho tum aziiz 
sab se magar aziiz hai teri nazar mujhe 
main duur huun to ru-e-sukhan mujh se kis liye 
tum paas ho to kyuun nahin aate nazar mujhe 
kya janiye qafas men rahe kya mo.amla 
ab tak to hain aziiz mire bal-o-par mujhe"
621,jigar-moradabadi,"ab to ye bhi nahin raha ehsas 
dard hota hai ya nahin hota 
ishq jab tak na kar chuke rusva 
aadmi kaam ka nahin hota 
TuuT paDta hai daf.atan jo ishq 
besh-tar der-pa nahin hota 
vo bhi hota hai ek vaqt ki jab 
ma-siva ma-siva nahin hota 
haa.e kya ho gaya tabi.at ko 
gham bhi rahat-faza nahin hota 
dil hamara hai ya tumhara hai 
ham se ye faisla nahin hota 
jis pe teri nazar nahin hoti 
us ki janib khuda nahin hota 
main ki be-zar umr bhar ke liye 
dil ki dam-bhar juda nahin hota 
vo hamare qarib hote hain 
jab hamara pata nahin hota 
dil ko kya kya sukun hota hai 
jab koi aasra nahin hota 
ho ke ik baar samna un se 
phir kabhi samna nahin hota"
622,jigar-moradabadi,"agar na zohra-jabinon ke darmiyan guzre 
to phir ye kaise kaTe zindagi kahan guzre 
jo tere aariz o gesu ke darmiyan guzre 
kabhi kabhi vahi lamhe bala-e-jan guzre 
mujhe ye vahm raha muddaton ki jur.at-e-shauq 
kahin na khatir-e-masum par giran guzre 
har ik maqam-e-mohabbat bahut hi dilkash tha 
magar ham ahl-e-mohabbat kashan kashan guzre 
junun ke sakht marahil bhi teri yaad ke saath 
hasin hasin nazar aa.e javan javan guzre 
miri nazar se tiri justuju ke sadqe men 
ye ik jahan hi nahin sainkaDon jahan guzre 
hujum-e-jalva men parvaz-e-shauq kya kahna 
ki jaise ruuh sitaron ke darmiyan guzre 
khata-muaf zamane se bad-guman ho kar 
tiri vafa pe bhi kya kya hamen guman guzre 
mujhe tha shikva-e-hijran ki ye hua mahsus 
mire qarib se ho kar vo na-gahan guzre 
rah-e-vafa men ik aisa maqam bhi aaya 
ki ham khud apni taraf se bhi bad-guman guzre 
khulus jis men ho shamil vo daur-e-ishq-o-havas 
na ra.egan kabhi guzra na ra.egan guzre 
usi ko kahte hain jannat usi ko dozakh bhi 
vo zindagi jo hasinon ke darmiyan guzre 
bahut hasin manazir bhi husn-e-fitrat ke 
na jaane aaj tabi.at pe kyuun giran guzre 
vo jin ke saa.e se bhi bijliyan larazti thiin 
miri nazar se kuchh aise bhi ashiyan guzre 
mira to farz chaman-bandi-e-jahan hai faqat 
miri bala se bahar aa.e ya khizan guzre 
kahan ka husn ki khud ishq ko khabar na hui 
rah-e-talab men kuchh aise bhi imtihan guzre 
bhari bahar men taraji-e-chaman mat puchh 
khuda kare na phir ankhon se vo saman guzre 
koi na dekh saka jin ko vo dilon ke siva 
muamlat kuchh aise bhi darmiyan guzre 
kabhi kabhi to isi ek musht-e-khak ke gird 
tavaf karte hue haft asman guzre 
bahut hasin sahi sohbaten gulon ki magar 
vo zindagi hai jo kanTon ke darmiyan guzre 
abhi se tujh ko bahut nagavar hain hamdam 
vo hadsat jo ab tak ravan-davan guzre 
jinhen ki dida-e-sha.ir hi dekh sakta hai 
vo inqilab tire samne kahan guzre 
bahut aziiz hai mujh ko unhen kya yaad 'jigar' 
vo hadsat-e-mohabbat jo na-gahan guzre"
623,jigar-moradabadi,"ai husn-e-yar sharm ye kya inqalab hai 
tujh se ziyada dard tira kamyab hai 
ashiq ki be-dili ka taghaful nahin javab 
us ka bas ek josh-e-mohabbat javab hai 
teri inayaten ki nahin nazr-e-jan qubul 
teri navazishen ki zamana kharab hai 
ai husn apni hausla-afza.iyan to dekh 
maana ki chashm-e-shauq bahut be-hijab hai 
main ishq-e-be-niyaz huun tum husn-e-be-panah 
mera javab hai na tumhara javab hai 
mai-khana hai usi ka ye duniya usi ki hai 
jis tishna-lab ke haath men jam-e-sharab hai 
us se dil-e-tabah ki rudad kya kahun 
jo ye na sun sake ki zamana kharab hai 
ai mohtasib na phenk mire mohtasib na phenk 
zalim sharab hai are zalim sharab hai 
apne hudud se na baDhe koi ishq men 
jo zarra jis jagah hai vahin aftab hai 
vo laakh samne hon magar is ka kya ilaaj 
dil manta nahin ki nazar kamyab hai 
meri nigah-e-shauq bhi kuchh kam nahin magar 
phir bhi tira shabab tira hi shabab hai 
manus-e-e'tibar-e-karam kyuun kiya mujhe 
ab har khata-e-shauq isi ka javab hai 
main us ka a.ina huun vo hai mera a.ina 
meri nazar se us ki nazar kamyab hai 
tanha.i-e-firaq ke qurban ja.iye 
main huun khayal-e-yar hai chashm-e-pur-ab hai 
sarmaya-e-firaq 'jigar' aah kuchh na puchh 
ab jaan hai so apne liye khud azaab hai"
624,jigar-moradabadi,"allah agar taufiq na de insan ke bas ka kaam nahin 
faizan-e-mohabbat aam sahi irfan-e-mohabbat aam nahin 
ye tu ne kaha kya ai nadan fayyazi-e-qudrat aam nahin 
tu fikr o nazar to paida kar kya chiiz hai jo in.aam nahin 
ya-rab ye maqam-e-ishq hai kya go dida-o-dil nakam nahin 
taskin hai aur taskin nahin aram hai aur aram nahin 
kyuun mast-e-sharab-e-aish-o-tarab taklif-e-tavajjoh farma.en 
avaz-e-shikast-e-dil hi to hai avaz-e-shikast-e-jam nahin 
aana hai jo bazm-e-janan men pindar-e-khudi ko toD ke aa 
ai hosh-o-khirad ke divane yaan hosh-o-khirad ka kaam nahin 
zahid ne kuchh is andaz se pi saaqi ki nigahen paDne lagin 
mai-kash yahi ab tak samjhe the sha.ista daur-e-jam nahin 
ishq aur gavara khud kar le be-shart shikast-e-fash apni 
dil ki bhi kuchh un ke sazish hai tanha ye nazar ka kaam nahin 
sab jis ko asiri kahte hain vo to hai amiri hi lekin 
vo kaun si azadi hai yahan jo aap khud apna daam nahin"
625,jigar-moradabadi,"barabar se bach kar guzar jaane vaale 
ye naale nahin be-asar jaane vaale 
nahin jante kuchh ki jaana kahan hai 
chale ja rahe hain magar jaane vaale 
mire dil ki betabiyan bhi liye ja 
dabe paanv munh pher kar jaane vaale 
tire ik ishare pe sakit khaDe hain 
nahin kah ke sab se guzar jaane vaale 
mohabbat men ham to jiye hain jiyenge 
vo honge koi aur mar jaane vaale"
626,jigar-moradabadi,"be-kaif dil hai aur jiye ja raha huun main 
khali hai shisha aur piye ja raha huun main 
paiham jo aah aah kiye ja raha huun main 
daulat hai gham zakat diye ja raha huun main 
majburi-e-kamal-e-mohabbat to dekhna 
jiina nahin qubul jiye ja raha huun main 
vo dil kahan hai ab ki jise pyaar kijiye 
majburiyan hain saath diye ja raha huun main 
rukhsat hui shabab ke hamrah zindagi 
kahne ki baat hai ki jiye ja raha huun main 
pahle sharab ziist thi ab ziist hai sharab 
koi pila raha hai piye ja raha huun main"
627,jigar-moradabadi,"dastan-e-gham-e-dil un ko suna.i na ga.i 
baat bigDi thi kuchh aisi ki bana.i na ga.i 
sab ko ham bhuul ga.e josh-e-junun men lekin 
ik tiri yaad thi aisi jo bhula.i na ga.i 
ishq par kuchh na chala dida-e-tar ka qaabu 
us ne jo aag laga di vo bujha.i na ga.i 
paD gaya husn-e-rukh-e-yar ka partav jis par 
khaak men mil ke bhi is dil ki safa.i na ga.i 
kya uTha.egi saba khaak miri us dar se 
ye qayamat to khud un se bhi uTha.i na ga.i"
628,jigar-moradabadi,"dil gaya raunaq-e-hayat ga.i 
gham gaya saari ka.enat ga.i 
dil dhaDakte hi phir ga.i vo nazar 
lab tak aa.i na thi ki baat ga.i 
din ka kya zikr tira-bakhton men 
ek raat aa.i ek raat ga.i 
teri baton se aaj to vaa.iz 
vo jo thi khvahish-e-najat ga.i 
un ke bahla.e bhi na bahla dil 
ra.egan sa.i-e-iltifat ga.i 
marg-e-ashiq to kuchh nahin lekin 
ik masiha-nafas ki baat ga.i 
ab junun aap hai gareban-gir 
ab vo rasm-e-takallufat ga.i 
ham ne bhi vaz-e-gham badal Daali 
jab se vo tarz-e-iltifat ga.i 
tark-e-ulfat bahut baja naseh 
lekin us tak agar ye baat ga.i 
haan maze luuT le javani ke 
phir na aa.egi ye jo raat ga.i 
haan ye sarshariyan javani ki 
aankh jhapki hi thi ki raat ga.i 
jalva-e-zat ai ma.az-allah 
tab-e-a.ina-e-sifat ga.i 
nahin milta mizaj-e-dil ham se 
ghaliban duur tak ye baat ga.i 
qaid-e-hasti se kab najat 'jigar' 
maut aa.i agar hayat ga.i"
629,jigar-moradabadi,"dil ko sukun ruuh ko aram aa gaya 
maut aa ga.i ki dost ka paigham aa gaya 
jab koi zikr-e-gardish-e-ayyam aa gaya 
be-ikhtiyar lab pe tira naam aa gaya 
gham men bhi hai surur vo hangam aa gaya 
shayad ki daur-e-bada-e-gulfam aa gaya 
divangi ho aql ho ummid ho ki yaas 
apna vahi hai vaqt pe jo kaam aa gaya 
dil ke muamlat men naseh shikast kya 
sau baar husn par bhi ye ilzam aa gaya 
sayyad shadman hai magar ye to soch le 
main aa gaya ki saaya tah-e-dam aa gaya 
dil ko na puchh marka-e-husn-o-ishq men 
kya janiye gharib kahan kaam aa gaya 
ye kya maqam-e-ishq hai zalim ki in dinon 
aksar tire baghair bhi aram aa gaya 
ahbab mujh se qat-e-ta.alluq karen 'jigar' 
ab aftab-e-zist lab-e-bam aa gaya"
630,jigar-moradabadi,"dil men kisi ke raah kiye ja raha huun main 
kitna hasin gunah kiye ja raha huun main 
duniya-e-dil tabah kiye ja raha huun main 
sarf-e-nigah-o-ah kiye ja raha huun main 
fard-e-amal siyah kiye ja raha huun main 
rahmat ko be-panah kiye ja raha huun main 
aisi bhi ik nigah kiye ja raha huun main 
zarron ko mehr-o-mah kiye ja raha huun main 
mujh se lage hain ishq ki azmat ko chaar chand 
khud husn ko gavah kiye ja raha huun main 
daftar hai ek mani-e-be-lafz-o-saut ka 
saada si jo nigah kiye ja raha huun main 
aage qadam baDha.en jinhen sujhta nahin 
raushan charagh-e-rah kiye ja raha huun main 
masumi-e-jamal ko bhi jin pe rashk hai 
aise bhi kuchh gunah kiye ja raha huun main 
tanqid-e-husn maslahat-e-khas-e-ishq hai 
ye jurm gaah gaah kiye ja raha huun main 
uThti nahin hai aankh magar us ke ru-ba-ru 
nadida ik nigah kiye ja raha huun main 
gulshan-parast huun mujhe gul hi nahin aziiz 
kanTon se bhi nibah kiye ja raha huun main 
yuun zindagi guzar raha huun tire baghair 
jaise koi gunah kiye ja raha huun main 
mujh se ada hua hai 'jigar' justuju ka haq 
har zarre ko gavah kiye ja raha huun main"
631,jigar-moradabadi,"duniya ke sitam yaad na apni hi vafa yaad 
ab mujh ko nahin kuchh bhi mohabbat ke siva yaad 
main shikva ba-lab tha mujhe ye bhi na raha yaad 
shayad ki mire bhulne vaale ne kiya yaad 
chheDa tha jise pahle-pahal teri nazar ne 
ab tak hai vo ik naghma-e-be-saz-o-sada yaad 
jab koi hasin hota hai sargarm-e-navazish 
us vaqt vo kuchh aur bhi aate hain siva yaad 
kya janiye kya ho gaya arbab-e-junun ko 
marne ki ada yaad na jiine ki ada yaad 
muddat hui ik hadsa-e-ishq ko lekin 
ab tak hai tire dil ke dhaDakne ki sada yaad 
haan haan tujhe kya kaam miri shiddat-e-gham se 
haan haan nahin mujh ko tire daman ki hava yaad 
main tark-e-rah-o-rasm-e-junun kar hi chuka tha 
kyuun aa ga.i aise men tiri laghzish-e-pa yaad 
kya lutf ki main apna pata aap bata.un 
kiije koi bhuli hui khaas apni ada yaad"
632,jigar-moradabadi,"fikr-e-manzil hai na hosh-e-jada-e-manzil mujhe 
ja raha huun jis taraf le ja raha hai dil mujhe 
ab zaban bhi de ada-e-shukr ke qabil mujhe 
dard bakhsha hai agar tu ne baja.e-dil mujhe 
yuun taDap kar dil ne taDpaya sar-e-mahfil mujhe 
us ko qatil kahne vaale kah uThe qatil mujhe 
ab kidhar ja.un bata ai jazba-e-kamil mujhe 
har taraf se aaj aati hai sada-e-dil mujhe 
rok sakti ho to baDh kar rok le manzil mujhe 
har taraf se aaj aati hai sada-e-dil mujhe 
jaan di ki hashr tak main huun miri tanha.iyan 
haan mubarak fursat-e-nazzara-e-qatil mujhe 
har ishare par hai phir bhi gardan-e-taslim kham 
janta huun saaf dhoke de raha hai dil mujhe 
ja bhi ai naseh kahan ka suud aur kaisa ziyan 
ishq ne samjha diya hai ishq ka hasil mujhe 
main azal se sub.h-e-mahshar tak farozan hi raha 
husn samjha tha charagh-e-kushta-e-mahfil mujhe 
khun-e-dil rag rag men jam kar rah gaya is vahm se 
baDh ke siine se na lipTa le mira qatil mujhe 
kaisa qatra kaisa dariya kis ka tufan kis ki mauj 
tu jo chahe to Dubo de khushki-e-sahil mujhe 
phunk de ai ghairat-e-soz-e-mohabbat phunk de 
ab samajhti hain vo nazren rahm ke qabil mujhe 
toD kar baiTha huun rah-e-shauq men pa-e-talab 
dekhna hai jazba-e-be-tabi-e-manzil mujhe 
ai hujum-e-na-umidi shad-bash-o-zinda-bash 
tu ne sab se kar diya begana-o-ghafil mujhe 
dard-e-mahrumi sahi ehsas-e-nakami sahi 
us ne samjha to bahar-surat kisi qabil mujhe 
ye bhi kya manzar hai baDhte hain na rukte hain qadam 
tak raha huun duur se manzil ko main manzil mujhe"
633,jigar-moradabadi,"ham ko miTa sake ye zamane men dam nahin 
ham se zamana khud hai zamane se ham nahin 
be-fa.eda alam nahin be-kar gham nahin 
taufiq de khuda to ye nemat bhi kam nahin 
meri zaban pe shikva-e-ahl-e-sitam nahin 
mujh ko jaga diya yahi ehsan kam nahin 
ya rab hujum-e-dard ko de aur vus.aten 
daman to kya abhi miri ankhen bhi nam nahin 
shikva to ek chheD hai lekin haqiqatan 
tera sitam bhi teri inayat se kam nahin 
ab ishq us maqam pe hai justuju-navard 
saaya nahin jahan koi naqsh-e-qadam nahin 
milta hai kyuun maza sitam-e-rozgar men 
tera karam bhi khud jo sharik-e-sitam nahin 
marg-e-'jigar' pe kyuun tiri ankhen hain ashk-rez 
ik saneha sahi magar itna aham nahin"
634,jigar-moradabadi,"ik lafz-e-mohabbat ka adna ye fasana hai 
simTe to dil-e-ashiq phaile to zamana hai 
ye kis ka tasavvur hai ye kis ka fasana hai 
jo ashk hai ankhon men tasbih ka daana hai 
dil sang-e-malamat ka har-chand nishana hai 
dil phir bhi mira dil hai dil hi to zamana hai 
ham ishq ke maron ka itna hi fasana hai 
rone ko nahin koi hansne ko zamana hai 
vo aur vafa-dushman manenge na maana hai 
sab dil ki shararat hai ankhon ka bahana hai 
sha.ir huun main sha.ir huun mera hi zamana hai 
fitrat mira a.ina qudrat mira shana hai 
jo un pe guzarti hai kis ne use jaana hai 
apni hi musibat hai apna hi fasana hai 
kya husn ne samjha hai kya ishq ne jaana hai 
ham khak-nashinon ki Thokar men zamana hai 
aghaz-e-mohabbat hai aana hai na jaana hai 
ashkon ki hukumat hai aahon ka zamana hai 
ankhon men nami si hai chup chup se vo baiThe hain 
nazuk si nigahon men nazuk sa fasana hai 
ham dard-ba-dil nalan vo dast-ba-dil hairan 
ai ishq to kya zalim tera hi zamana hai 
ya vo the khafa ham se ya ham hain khafa un se 
kal un ka zamana tha aaj apna zamana hai 
ai ishq-e-junun-pesha haan ishq-e-junun-pesha 
aaj ek sitamgar ko hans hans ke rulana hai 
thoDi si ijazat bhi ai bazm-gah-e-hasti 
aa nikle hain dam-bhar ko rona hai rulana hai 
ye ishq nahin asan itna hi samajh liije 
ik aag ka dariya hai aur Duub ke jaana hai 
khud husn-o-shabab un ka kya kam hai raqib apna 
jab dekhiye ab vo hain a.ina hai shana hai 
tasvir ke do rukh hain jaan aur gham-e-janan 
ik naqsh chhupana hai ik naqsh dikhana hai 
ye husn-o-jamal un ka ye ishq-o-shabab apna 
jiine ki tamanna hai marne ka zamana hai 
mujh ko isi dhun men hai har lahza basar karna 
ab aa.e vo ab aa.e lazim unhen aana hai 
khuddari-o-mahrumi mahrumi-o-khuddari 
ab dil ko khuda rakkhe ab dil ka zamana hai 
ashkon ke tabassum men aahon ke tarannum men 
ma.asum mohabbat ka ma.asum fasana hai 
aansu to bahut se hain ankhon men 'jigar' lekin 
bandh jaa.e so moti hai rah jaa.e so daana hai"
635,jigar-moradabadi,"ishq-e-la-mahdud jab tak rahnuma hota nahin 
zindagi se zindagi ka haq ada hota nahin 
be-karan hota nahin be-intiha hota nahin 
qatra jab tak baDh ke qulzum-ashna hota nahin 
us se baDh kar dost koi dusra hota nahin 
sab juda ho jaa.en lekin gham juda hota nahin 
zindagi ik hadsa hai aur kaisa hadsa 
maut se bhi khatm jis ka silsila hota nahin 
kaun ye naseh ko samjha.e ba-tarz-e-dil-nashin 
ishq sadiq ho to gham bhi be-maza hota nahin 
dard se mamur hoti ja rahi hai ka.enat 
ik dil-e-insan magar dard-ashna hota nahin 
mere arz-e-gham pe vo kahna kisi ka haa.e haa.e 
shikva-e-gham sheva-e-ahl-e-vafa hota nahin 
us maqam-e-qarb tak ab ishq pahuncha hi jahan 
dida-o-dil ka bhi aksar vasta hota nahin 
har qadam ke saath manzil lekin is ka kya ilaaj 
ishq hi kam-bakht manzil-ashna hota nahin 
allah allah ye kamal aur irtibat-e-husn-o-ishq 
fasle hon laakh dil se dil juda hota nahin 
kya qayamat hai ki is daur-e-taraqqi men 'jigar' 
aadmi se aadmi ka haq ada hota nahin"
636,jigar-moradabadi,"ishq ko be-naqab hona tha 
aap apna javab hona tha 
mast-e-jam-e-sharab hona tha 
be-khud-e-iztirab hona tha 
teri ankhon ka kuchh qusur nahin 
haan mujhi ko kharab hona tha 
aao mil jaao muskura ke gale 
ho chuka jo itaab hona tha 
kucha-e-ishq men nikal aaya 
jis ko khana-kharab hona tha 
mast-e-jam-e-sharab khaak hote 
gharq-e-jam-e-sharab hona tha 
dil ki jis par hain naqsh-e-ranga-rang 
us ko saada kitab hona tha 
ham ne nakamiyon ko DhunD liya 
akhirash kamyab hona tha 
haa.e vo lamha-e-sukun ki jise 
mahshar-e-iztirab hona tha 
nigah-e-yar khud taDap uThti 
shart-e-avval kharab hona tha 
kyuun na hota sitam bhi be-payan 
karam-e-be-hisab hona tha 
kyuun nazar hairaton men Duub ga.i 
mauj-e-sad-iztirab hona tha 
ho chuka roz-e-avvalin hi 'jigar' 
jis ko jitna kharab hona tha"
637,jigar-moradabadi,"ishq men la-javab hain ham log 
mahtab aftab hain ham log 
garche ahl-e-sharab hain ham log 
ye na samjho kharab hain ham log 
shaam se aa ga.e jo piine par 
sub.h tak aftab hain ham log 
ham ko dava-e-ishq-bazi hai 
mustahiqq-e-azab hain ham log 
naaz karti hai khana-virani 
aise khana-kharab hain ham log 
ham nahin jante khizan kya hai 
kushtagan-e-shabab hain ham log 
tu hamara javab hai tanha 
aur tera javab hain ham log 
tu hai dariya-e-husn-o-mahbubi 
shakl-e-mauj-o-habab hain ham log 
go sarapa hijab hain phir bhi 
tere rukh ki naqab hain ham log 
khuub ham jante hain apni qadr 
tere na-kamyab hain ham log 
ham se ghaflat na ho to phir kya ho 
rah-rav-e-mulk-e-khvab hain ham log 
janta bhi hai us ko tu vaa.iz 
jis ke mast-o-kharab hain ham log 
ham pe nazil hua sahifa-e-ishq 
sahiban-e-kitab hain ham log 
har haqiqat se jo guzar jaa.en 
vo sadaqat-ma.ab hain ham log 
jab mili aankh hosh kho baiThe 
kitne hazir-javab hain ham log 
ham se puchho 'jigar' ki sar-masti 
mahram-e-an-janab hain ham log"
638,jigar-moradabadi,"jehl-e-khirad ne din ye dikha.e 
ghaT ga.e insan baDh ga.e saa.e 
haa.e vo kyunkar dil bahla.e 
gham bhi jis ko raas na aa.e 
zid par ishq agar aa jaa.e 
paani chhiDke aag laga.e 
dil pe kuchh aisa vaqt paDa hai 
bhage lekin raah na paa.e 
kaisa majaz aur kaisi haqiqat 
apne hi jalve apne hi saa.e 
jhuTi hai har ek masarrat 
ruuh agar taskin na paa.e 
kar-e-zamana jitna jitna 
banta jaa.e bigaDta jaa.e 
zabt-e-mohabbat shart-e-mohabbat 
ji hai ki zalim umDa aa.e 
husn vahi hai husn jo zalim 
haath laga.e haath na aa.e 
naghma vahi hai naghma ki jis ko 
ruuh sune aur ruuh suna.e 
rah-e-junun asan hui hai 
zulf o mizha ke saa.e saa.e"
639,jigar-moradabadi,"jo ab bhi na taklif farma.iyega 
to bas haath malte hi rah ja.iyega 
nigahon se chhup kar kahan ja.iyega 
jahan ja.iyega hamen pa.iyega 
mira jab bura haal sun pa.iyega 
khiraman khiraman chale a.iyega 
miTa kar hamen aap pachhta.iyega 
kami koi mahsus farma.iyega 
nahin khel naseh junun ki haqiqat 
samajh lijiyega to samjha.iyega 
hamen bhi ye ab dekhna hai ki ham par 
kahan tak tavajjoh na farma.iyega 
sitam ishq men aap asan na samjhen 
taDap ja.iyega jo taDpa.iyega 
ye dil hai ise dil hi bas rahne diije 
karam kijiyega to pachhta.iyega 
kahin chup rahi hai zaban-e-mohabbat 
na farma.iyega to farma.iyega 
bhulana hamara mubarak mubarak 
magar shart ye hai na yaad a.iyega 
hamen bhi na ab chain aa.ega jab tak 
in ankhon men aansu na bhar la.iyega 
tira jazba-e-shauq hai be-haqiqat 
zara phir to irshad farma.iyega 
hamin jab na honge to kya rang-e-mahfil 
kise dekh kar aap sharma.iyega 
ye maana ki de kar hamen ranj-e-furqat 
mudava-e-furqat na farma.iyega 
mohabbat mohabbat hi rahti hai lekin 
kahan tak tabi.at ko behla.iyega 
na hoga hamara hi aghosh khali 
kuchh apna bhi pahlu tahi pa.iyega 
junun ki 'jigar' koi had bhi hai akhir 
kahan tak kisi par sitam Dha.iyega"
640,jigar-moradabadi,"jo tufanon men palte ja rahe hain 
vahi duniya badalte ja rahe hain 
nikharta aa raha hai rang-e-gulshan 
khas o khashak jalte ja rahe hain 
vahin main khaak uDti dekhta huun 
jahan chashme ubalte ja rahe hain 
charagh-e-dair-o-kaba allah allah 
hava ki zid pe jalte ja rahe hain 
shabab o husn men bahas aa paDi hai 
na.e pahlu nikalte ja rahe hain"
641,jigar-moradabadi,"kaam akhir jazba-e-be-ikhtiyar aa hi gaya 
dil kuchh is surat se taDpa un ko pyaar aa hi gaya 
jab nigahen uTh ga.iin allah-ri meraj-shauq 
dekhta kya huun vo jan-e-intizar aa hi gaya 
haa.e ye husn-e-tasavvur ka fareb-e-rang-o-bu 
main ye samjha jaise vo jan-e-bahar aa hi gaya 
haan saza de ai khuda-e-ishq ai taufiq-e-gham 
phir zaban-e-be-adab par zikr yaar aa hi gaya 
is tarah khush huun kisi ke vada-e-farda pe main 
dar-haqiqat jaise mujh ko e'tibar aa hi gaya 
haa.e kafir-dil ki ye kafir junun-angeziyan 
tum ko pyaar aa.e na aa.e mujh ko pyaar aa hi gaya 
dard ne karvaT hi badli thi ki dil ki aaD se 
daf.atan parda uTha aur parda-dar aa hi gaya 
dil ne ik naala kiya aaj is tarah divana-var 
baal bikhra.e koi msatana-var aa hi gaya 
jaan hi de di 'jigar' ne aaj pa-e-yar par 
umr bhar ki be-qarari ko qarar aa hi gaya"
642,jigar-moradabadi,"kabhi shakh o sabza o barg par kabhi ghuncha o gul o khaar par 
main chaman men chahe jahan rahun mira haq hai fasl-e-bahar par 
mujhe den na ghaiz men dhamkiyan giren laakh baar ye bijliyan 
miri saltanat ye hi ashiyan miri milkiyat ye hi chaar par 
jinhen kahiye ishq ki vus.aten jo hain khaas husn ki azmaten 
ye usi ke qalb se puchhiye jise fakhr ho gham-e-yar par 
mire ashk-e-khun ki bahar hai ki muraqqa-e-gham-e-yar hai 
miri sha.iri bhi nisar hai miri chashm-e-sehr-nigar par 
ajab inqilab-e-zamana hai mira mukhtasar sa fasana hai 
yahi ab jo baar hai dosh par yahi sar tha zanu-e-yar par 
ye kamal-e-ishq ki sazishen ye jamal-e-husn ki nazishen 
ye inayaten ye navazishen miri ek musht-e-ghubar par 
miri samt se use ai saba ye payam-e-akhir-e-gham suna 
abhi dekhna ho to dekh ja ki khizan hai apni bahar par 
ye fareb-e-jalva hai sar-ba-sar mujhe Dar ye hai dil-e-be-khabar 
kahin jam na jaa.e tiri nazar inhin chand naqsh o nigar par 
main rahin-e-dard sahi magar mujhe aur chahiye kya 'jigar' 
gham-e-yar hai mira shefta main farefta gham-e-yar par"
643,jigar-moradabadi,"kasrat men bhi vahdat ka tamasha nazar aaya 
jis rang men dekha tujhe yakta nazar aaya 
jab us rukh-e-pur-nur ka jalva nazar aaya 
ka.aba nazar aaya na kalisa nazar aaya 
ye husn ye shokhi ye karishma ye ada.en 
duniya nazar aa.i mujhe to kya nazar aaya 
ik sarkhushi-e-ishq hai ik be-khudi-e-shauq 
ankhon ko khuda jaane miri kya nazar aaya 
jab dekh na sakte the to dariya bhi tha qatra 
jab aankh khuli qatra bhi dariya nazar aaya 
qurban tiri shan-e-inayat ke dil o jaan 
is kam-nigahi par mujhe kya kya nazar aaya 
har rang tire rang men Duuba hua nikla 
har naqsh tira naqsh-e-kaf-e-pa nazar aaya 
ankhon ne dikha di jo tire gham ki haqiqat 
aalam mujhe saara tah-o-bala nazar aaya 
har jalve ko dekha tire jalvon se munavvar 
har bazm men tu anjuman-ara nazar aaya"
644,jigar-moradabadi,"kiya ta.ajjub ki miri ruh-e-ravan tak pahunche 
pahle koi mire naghmon ki zaban tak pahunche 
jab har ik shorish-e-gham zabt-e-fughan tak pahunche 
phir khuda jaane ye hangama kahan tak pahunche 
aankh tak dil se na aa.e na zaban tak pahunche 
baat jis ki hai usi afat-e-jan tak pahunche 
tu jahan par tha bahut pahle vahin aaj bhi hai 
dekh rindan-e-khush-anfas kahan tak pahunche 
jo zamane ko bura kahte hain khud hain vo bure 
kaash ye baat tire gosh-e-giran tak pahunche 
baDh ke rindon ne qadam hazrat-e-va.iz ke liye 
girte paDte jo dar-e-pir-e-mughan tak pahunche 
tu mire hal-e-pareshan pe bahut tanz na kar 
apne gesu bhi zara dekh kahan tak pahunche 
un ka jo farz hai vo ahl-e-siyasat janen 
mera paigham mohabbat hai jahan tak pahunche 
ishq ki choT dikhane men kahin aati hai 
kuchh ishare the ki jo lafz-o-bayan tak pahunche 
jalve betab the jo parda-e-fitrat men 'jigar' 
khud taDap kar miri chashm-e-nigaran tak pahunche"
645,jigar-moradabadi,"koi ye kah de gulshan gulshan 
laakh bala.en ek nasheman 
qatil rahbar qatil rahzan 
dil sa dost na dil sa dushman 
phuul khile hain gulshan gulshan 
lekin apna apna daman 
ishq hai pyare khel nahin hai 
ishq hai kare-shisha-o-ahan 
khair mizaj-e-husn ki ya-rab 
tez bahut hai dil ki dhaDkan 
aa ki na jaane tujh bin kab se 
ruuh hai lasha jism hai madfan 
aaj na jaane raaz ye kya hai 
hijr ki raat aur itni raushan 
umren bitin sadiyan guzrin 
hai vahi ab tak ishq ka bachpan 
tujh sa hasin aur khun-e-mohabbat 
vahm hai shayad surkhi-e-daman 
barq-e-havadis allah allah 
jhuum rahi hai shakh-e-nasheman 
tu ne sulajh kar gesu-e-janan 
aur baDha di shauq ki uljhan 
rahmat hogi talib-e-isyan 
rashk karegi paki-e-daman 
dil ki mujassam a.ina-saman 
aur vo zalim a.ina-dushman 
baiThe ham har bazm men lekin 
jhaaD ke uTThe apna daman 
hasti-e-sha.er allah allah 
husn ki manzil ishq ka maskan 
rangin fitrat saada tabi.at 
farsh-nashin aur arsh-nasheman 
kaam adhura aur azadi 
naam baDe aur thoDe darshan 
sham.a hai lekin dhundli dhu.dli 
saaya hai lekin raushan raushan 
kanTon ka bhi haq hai kuchh akhir 
kaun chhuDa.e apna daman 
chalti phirti chhanv hai pyare 
kis ka sahra kaisa gulshan"
646,jigar-moradabadi,"kuchh is ada se aaj vo pahlu-nashin rahe 
jab tak hamare paas rahe ham nahin rahe 
iman-o-kufr aur na duniya-o-din rahe 
ai ishq-e-shad-bash ki tanha hamin rahe 
aalam jab ek haal pe qaa.em nahin rahe 
kya khaak e'tibar-e-nigah-e-yaqin rahe 
meri zaban pe shikva-e-dard-afrin rahe 
shayad mire havas Thikane nahin rahe 
jab tak ilahi jism men jan-e-hazin rahe 
nazren miri javan rahen dil hasin rahe 
ya-rab kisi ke raz-e-mohabbat ki khair ho 
dast-e-junun rahe na rahe astin rahe 
ta-chand josh-e-ishq men dil ki hifazaten 
meri bala se ab vo jununi kahin rahe 
ja aur koi zabt ki duniya talash kar 
ai ishq ham to ab tire qabil nahin rahe 
mujh ko nahin qubul do-alam ki vus.aten 
qismat men ku-e-yar ki do-gaz zamin rahe 
ai ishq-e-nala-kash tiri ghairat ko kya hua 
hai hai araq araq vo tan-e-naznin rahe 
dard-o-gham-e-firaq ke ye sakht marhale 
hairan huun main ki phir bhi tum itne hasin rahe 
allah-re chashm-e-yar ki mojiz-bayaniyan 
har ik ko hai guman ki mukhatib hamin rahe 
zalim uTha tu parda-e-vahm-o-guman-o-fikr 
kya samne vo marhala-ha-e-yaqin rahe 
zat-o-sifat-e-husn ka aalam nazar men hai 
mahdud-e-sajda kya mira zauq-e-jabin rahe 
kis dard se kisi ne kaha aaj bazm men 
achchha ye hai vo nang-e-mohabbat yahin rahe 
sar-dadgan-e-ishq-o-mohabbat ki kya kami 
qatil ki tegh tez khuda ki zamin rahe 
is ishq ki talafi-e-mafat dekhna 
rone ki hasraten hain jab aansu nahin rahe"
647,jigar-moradabadi,"kya barabar ka mohabbat men asar hota hai 
dil idhar hota hai zalim na udhar hota hai 
ham ne kya kuchh na kiya dida-e-dil ki khatir 
log kahte hain duaon men asar hota hai 
dil to yuun dil se milaya ki na rakkha mera 
ab nazar ke liye kya hukm-e-nazar hota hai 
main gunahgar-e-junun main ne ye maana lekin 
kuchh udhar se bhi taqaza-e-nazar hota hai 
kaun dekhe use betab-e-mohabbat ai dil 
tu vo naale hi na kar jin men asar hota hai"
648,jigar-moradabadi,"lakhon men intikhab ke qabil bana diya 
jis dil ko tum ne dekh liya dil bana diya 
har-chand kar diya mujhe barbad ishq ne 
lekin unhen to shefta-e-dil bana diya 
pahle kahan ye naaz the ye ishva o ada 
dil ko dua.en do tumhen qatil bana diya"
649,jigar-moradabadi,"mohabbat men ye kya maqam aa rahe hain 
ki manzil pe hain aur chale ja rahe hain 
ye kah kah ke ham dil ko bahla rahe hain 
vo ab chal chuke hain vo ab aa rahe hain 
vo az-khud hi nadim hue ja rahe hain 
khuda jaane kya kya khayal aa rahe hain 
hamare hi dil se maze un ke puchho 
vo dhoke jo danista ham kha rahe hain 
jafa karne valon ko kya ho gaya hai 
vafa kar ke bhi ham to sharma rahe hain 
vo aalam hai ab yaaro aghyar kaise 
hamin apne dushman hue ja rahe hain 
mizaj-e-girami ki ho khair ya-rab 
ka.i din se aksar vo yaad aa rahe hain"
650,jigar-moradabadi,"nazar mila ke mire paas aa ke luuT liya 
nazar haTi thi ki phir muskura ke luuT liya 
shikast-e-husn ka jalva dikha ke luuT liya 
nigah nichi kiye sar jhuka ke luuT liya 
duha.i hai mire allah ki duha.i hai 
kisi ne mujh se bhi mujh ko chhupa ke luuT liya 
salam us pe ki jis ne uTha ke parda-e-dil 
mujhi men rah ke mujhi men sama ke luuT liya 
unhin ke dil se koi us ki azmaten puchhe 
vo ek dil jise sab kuchh luTa ke luuT liya 
yahan to khud tiri hasti hai ishq ko darkar 
vo aur honge jinhen muskura ke luuT liya 
khusha vo jaan jise di ga.i amanat-e-ishq 
rahe vo dil jise apna bana ke luuT liya 
nigah Daal di jis par hasin ankhon ne 
use bhi husn-e-mujassam bana ke luuT liya 
baDe vo aa.e dil o jaan ke luTne vaale 
nazar se chheD diya gudguda ke luuT liya 
raha kharab-e-mohabbat hi vo jise tu ne 
khud apna dard-e-mohabbat dikha ke luuT liya 
koi ye luuT to dekhe ki us ne jab chaha 
tamam hasti-e-dil ko jaga ke luuT liya 
karishma-sazi-e-husn-e-azal are tauba 
mira hi a.ina mujh ko dikha ke luuT liya 
na luTte ham magar un mast ankhDiyon ne 'jigar' 
nazar bachate hue DabDaba ke luuT liya"
651,jigar-moradabadi,"sab pe tu mehrban hai pyare 
kuchh hamara bhi dhyan hai pyare 
aa ki tujh bin bahut dinon se ye dil 
ek suuna makan hai pyare 
tu jahan naaz se qadam rakh de 
vo zamin asman hai pyare 
mukhtasar hai ye shauq ki rudad 
har nafas dastan hai pyare 
apne ji men zara to kar insaf 
kab se na-mehrban hai pyare 
sabr TuuTe hue dilon ka na le 
tu yunhi dhaan paan hai pyare 
ham se jo ho saka so kar guzre 
ab tira imtihan hai pyare 
mujh men tujh men to koi farq nahin 
ishq kyuun darmiyan hai pyare 
kya kahe hal-e-dil gharib 'jigar' 
TuuTi phuTi zaban hai pyare"
652,jigar-moradabadi,"sabhi andaz-e-husn pyare hain 
ham magar sadgi ke maare hain 
us ki raton ka intiqam na puchh 
jis ne hans hans ke din guzare hain 
ai saharon ki zindagi vaalo 
kitne insan be-sahare hain 
lala-o-gul se tujh ko kya nisbat 
na-mukammal se isti.are hain 
ham to ab Duub kar hi ubhrenge 
vo rahen shaad jo kinare hain 
shab-e-furqat bhi jagmaga uTThi 
ashk-e-gham hain ki mah-pare hain 
atish-e-ishq vo jahannam hai 
jis men firdaus ke nazare hain 
vo hamin hain ki jin ke hathon ne 
gesu-e-zindagi sanvare hain 
husn ki be-niyaziyon pe na ja 
be-ishare bhi kuchh ishare hain"
653,jigar-moradabadi,"sha.er-e-fitrat huun jab bhi fikr farmata huun main 
ruuh ban kar zarre zarre men sama jaata huun main 
aa ki tujh bin is tarah ai dost ghabrata huun main 
jaise har shai men kisi shai ki kami paata huun main 
jis qadar afsana-e-hasti ko dohrata huun main 
aur bhi be-gana-e-hasti hua jaata huun main 
jab makan-o-la-makan sab se guzar jaata huun main 
allah allah tujh ko khud apni jagah paata huun main 
teri surat ka jo a.ina use paata huun main 
apne dil par aap kya kya naaz farmata huun main 
yak-ba-yak ghabra ke jitni duur haT aata huun main 
aur bhi us shokh ko nazdik-tar paata huun main 
meri hasti shauq-e-paiham meri fitrat iztirab 
koi manzil ho magar guzra chala jaata huun main 
ha.e-ri majburiyan tark-e-mohabbat ke liye 
mujh ko samjhate hain vo aur un ko samjhata huun main 
meri himmat dekhna meri tabi.at dekhna 
jo sulajh jaati hai gutthi phir se uljhata huun main 
husn ko kya dushmani hai ishq ko kya bair hai 
apne hi qadmon ki khud hi Thokaren khata huun main 
teri mahfil tere jalve phir taqaza kya zarur 
le uTha jaata huun zalim le chala jaata huun main 
ta-kuja ye parda-dari-ha-e-ishq-o-laf-e-husn 
haan sambhal jaa.en do-alam hosh men aata huun main 
meri khatir ab vo taklif-e-tajalli kyuun karen 
apni gard-e-shauq men khud hi chhupa jaata huun main 
dil mujassam sher-o-naghma vo sarapa rang-o-bu 
kya faza.en hain ki jin men hal hua jaata huun main 
ta-kuja zabt-e-mohabbat ta-kuja dard-e-firaq 
rahm kar mujh par ki tera raaz kahlata huun main 
vah-re shauq-e-shahadat ku-e-qatil ki taraf 
gungunata raqs karta jhumta jaata huun main 
ya vo surat khud jahan-e-rang-o-bu mahkum tha 
ya ye aalam apne saa.e se daba jaata huun main 
dekhna is ishq ki ye turfa-kari dekhna 
vo jafa karte hain mujh par aur sharmata huun main 
ek dil hai aur tufan-e-havadis ai 'jigar' 
ek shisha hai ki har patthar se Takrata huun main"
654,jigar-moradabadi,"shab-e-firaq hai aur niind aa.i jaati hai 
kuchh is men un ki tavajjoh bhi paa.i jaati hai 
ye umr-e-ishq yunhi kya ganva.i jaati hai 
hayat zinda haqiqat bana.i jaati hai 
bana bana ke jo duniya miTa.i jaati hai 
zarur koi kami hai ki paa.i jaati hai 
hamin pe ishq ki tohmat laga.i jaati hai 
magar ye sharm jo chehre pe chha.i jaati hai 
khuda kare ki haqiqat men zindagi ban jaa.e 
vo zindagi jo zaban tak hi paa.i jaati hai 
gunahgar ke dil se na bach ke chal zahid 
yahin kahin tiri jannat bhi paa.i jaati hai 
na soz-e-ishq na barq-e-jamal par ilzam 
dilon men aag khushi se laga.i jaati hai 
kuchh aise bhi to hain rindan-e-pak-baz 'jigar' 
ki jin ko be-mai-o-saghar pila.i jaati hai"
655,jigar-moradabadi,"sharma ga.e laja ga.e daman chhuDa ga.e 
ai ishq marhaba vo yahan tak to aa ga.e 
dil par hazar tarah ke auham chha ga.e 
ye tum ne kya kiya miri duniya men aa ga.e 
sab kuchh luTa ke rah-e-mohabbat men ahl-e-dil 
khush hain ki jaise daulat-e-kaunain pa ga.e 
sehn-e-chaman ko apni baharon pe naaz tha 
vo aa ga.e to saari baharon pe chha ga.e 
aql o junun men sab ki thiin rahen juda juda 
hir-phir ke lekin ek hi manzil pe aa ga.e 
ab kya karun main fitrat-e-nakam-e-ishq ko 
jitne the hadsat mujhe raas aa ga.e"
656,jigar-moradabadi,"tabi.at in dinon begana-e-gham hoti jaati hai 
mire hisse ki goya har khushi kam hoti jaati hai 
sahar hone ko hai bedar shabnam hoti jaati hai 
khushi minjumala-o-asbab-e-matam hoti jaati hai 
qayamat kya ye ai husn-e-do-alam hoti jaati hai 
ki mahfil to vahi hai dil-kashi kam hoti jaati hai 
vahi mai-khana-o-sahba vahi saghar vahi shisha 
magar avaz-e-nosha-nosh maddham hoti jaati hai 
vahi hain shahid-o-saqi magar dil bujhta jaata hai 
vahi hai sham.a lekin raushni kam hoti jaati hai 
vahi shorish hai lekin jaise mauj-e-tah-nashin koi 
vahi dil hai magar avaz maddham hoti jaati hai 
vahi hai zindagi lekin 'jigar' ye haal hai apna 
ki jaise zindagi se zindagi kam hoti jaati hai"
657,jigar-moradabadi,"tire jamal-e-haqiqat ki taab hi na hui 
hazar baar nigah ki magar kabhi na hui 
tiri khushi se agar gham men bhi khushi na hui 
vo zindagi to mohabbat ki zindagi na hui 
kahan vo shokh mulaqat khud se bhi na hui 
bas ek baar hui aur phir kabhi na hui 
vo ham hain ahl-e-mohabbat ki jaan se dil se 
bahut bukhar uThe aankh shabnami na hui 
Thahar Thahar dil-e-betab pyaar to kar luun 
ab us ke ba.ad mulaqat phir hui na hui 
mire khayal se bhi aah mujh ko buad raha 
hazar tarah se chaha barabari na hui 
ham apni rindi-o-ta.at pe khaak naaz karen 
qubul-e-hazrat-e-sultan hui hui na hui 
koi baDhe na baDhe ham to jaan dete hain 
phir aisi chashm-e-tavajjoh hui hui na hui 
tamam harf-o-hikayat tamam dida-o-dil 
is ehtimam pe bhi sharh-e-ashiqi na hui 
fasurda-khatiri-e-ishq ai ma.az-allah 
khayal-e-yar se bhi kuchh shaguftagi na hui 
tiri nigah-e-karam ko bhi aazma dekha 
aziyyaton men na honi thi kuchh kami na hui 
kisi ki mast-nigahi ne haath thaam liya 
sharik-e-hal jahan meri be-khudi na hui 
saba ye un se hamara payam kah dena 
ga.e ho jab se yahan sub.h o shaam hi na hui 
vo kuchh sahi na sahi phir bhi zahid-e-nadan 
baDe-baDon se mohabbat men kafiri na hui 
idhar se bhi hai siva kuchh udhar ki majburi 
ki ham ne aah to ki un se aah bhi na hui 
khayal-e-yar salamat tujhe khuda rakkhe 
tire baghair kabhi ghar men raushni na hui 
ga.e the ham bhi 'jigar' jalva-gah-e-janan men 
vo puchhte hi rahe ham se baat bhi na hui"
658,jigar-moradabadi,"tujhi se ibtida hai tu hi ik din intiha hoga 
sada-e-saz hogi aur na saz-e-be-sada hoga 
hamen ma.alum hai ham se suno mahshar men kya hoga 
sab us ko dekhte honge vo ham ko dekhta hoga 
sar-e-mahshar ham aise asiyon ka aur kya hoga 
dar-e-jannat na va hoga dar-e-rahmat to va hoga 
jahannam ho ki jannat jo bhi hoga faisla hoga 
ye kya kam hai hamara aur un ka samna hoga 
azal ho ya abad donon asir-e-zulf-e-hazrat hain 
jidhar nazren uThaoge yahi ik silsila hoga 
ye nisbat ishq ki be-rang laa.e rah nahin sakti 
jo mahbub-e-khuda ka hai vo mahbub-e-khuda hoga 
isi ummid par ham taliban-e-dard jiite hain 
khosha dard de ki tera aur dard-e-la-dava hoga 
nigah-e-qahr par bhi jan-o-dil sab kho.e baiTha hai 
nigah-e-mehr ashiq par agar hogi to kya hoga 
siyana bhej dega ham ko mahshar se jahannam men 
magar jo dil pe guzregi vo dil hi janta hoga 
samajhta kya hai tu divangan-e-ishq ko zahid 
ye ho ja.enge jis janib usi janib khuda hoga 
'jigar' ka haath hoga hashr men aur daman-e-hazrat 
shikayat ho ki shikva jo bhi hoga barmala hoga"
659,jigar-moradabadi,"us ki nazron men intikhab hua 
dil ajab husn se kharab hua 
ishq ka sehr kamyab hua 
main tira tu mira javab hua 
har nafas mauj-e-iztirab hua 
zindagi kya hui azaab hua 
jazba-e-shauq kamyab hua 
aaj mujh se unhen hijab hua 
main banun kis liye na mast-e-sharab 
kyuun mujassam koi shabab hua 
nigah-e-naz le khabar varna 
dard mahbub-e-iztirab hua 
meri barbadiyan durust magar 
tu bata kya tujhe savab hua 
ain qurbat bhi ain furqat bhi 
haa.e vo qatra jo habab hua 
mastiyan har taraf hain avara 
kaun gharat-gar-e-sharab hua 
dil ko chhuna na ai nasim-e-karam 
ab ye dil rau-kash-e-habab hua 
ishq-e-be-imtiyaz ke hathon 
husn khud bhi shikast-yab hua 
jab vo aa.e to pesh-tar sab se 
meri ankhon ko izn-e-khvab hua 
dil ki har chiiz jagmaga uTThi 
aaj shayad vo be-naqab hua 
daur-e-hangama-e-nashat na puchh 
ab vo sab kuchh khayal o khvab hua 
tu ne jis ashk par nazar Daali 
josh kha kar vahi sharab hua 
sitam-e-khas-e-yar ki hai qasam 
karam-e-yar be-hisab hua"
660,jigar-moradabadi,"use hal-o-qal se vasta na gharaz maqam-o-qayam se 
jise koi nisbat-e-khas ho tire husn-e-barq-khiram se 
mujhe de rahe hain tasalliyan vo har ek taaza payam se 
kabhi aa ke manzar-e-am par kabhi haT ke manzar-e-am se 
kyuun kiya raha jo muqabla khatrat-e-gam-ba-gam se 
sar-e-bam-e-ishq-e-tamam tak rah-e-shauq-e-nim-tamam se 
na gharaz kisi se na vasta mujhe kaam apne hi kaam se 
tire zikr se tiri fikr se tiri yaad se tire naam se 
mire saqiya mire saqiya tujhe marhaba tujhe marhaba 
tu pila.e ja tu pila.e ja isi chashm-e-jam-ba-jam se 
tiri sub.h-e-aish hai kya bala tujhe ai falak jo ho hausla 
kabhi kar le aa ke muqabla gham-e-hijr-e-yar ki shaam se 
mujhe yuun na khaak men tu mila main agarche huun tira naqsh-e-pa 
tire jalve ki hai baqa mire shauq-e-nam-ba-nam se 
tiri chashm-e-mast ko kya kahun ki nazar nazar hai fusun fusun 
ye tamam hosh ye sab junun isi ek gardish-e-jam se 
ye kitab-e-dil ki hain ayaten main bata.un kya jo hain nisbaten 
mire sajda-ha-e-davam ko tire naqsh-ha-e-khiram se 
mujhe chahiye vahi saqiya jo baras chale jo chhalak chale 
tire husn-e-shisha-ba-dast se tiri chashm-e-bada-ba-jam se 
jo uTha hai dard uTha kare koi khaak us se gila kare 
jise zid ho husn ke zikr se jise chiDh ho ishq ke naam se 
vahin chashm-e-hur phaDak ga.i abhi pi na thi ki bahak ga.i 
kabhi yak-ba-yak jo chhalak ga.i kisi rind-e-mast ke jaam se 
tu hazar uzr kare magar hamen rashk hai aur hi kuchh 'jigar' 
tiri iztirab-e-nigah se tire ehtiyat-e-kalam se"
661,jigar-moradabadi,"vo ada-e-dilbari ho ki nava-e-ashiqana 
jo dilon ko fat.h kar le vahi fateh-e-zamana 
ye tira jamal-e-kamil ye shabab ka zamana 
dil-e-dushmanan salamat dil-e-dostan nishana 
kabhi husn ki tabi.at na badal saka zamana 
vahi naz-e-be-niyazi vahi shan-e-khusravana 
main huun us maqam par ab ki firaq o vasl kaise 
mira ishq bhi kahani tira husn bhi fasana 
miri zindagi to guzri tire hijr ke sahare 
miri maut ko bhi pyare koi chahiye bahana 
tire ishq ki karamat ye agar nahin to kya hai 
kabhi be-adab na guzra mire paas se zamana 
tiri duuri o huzuri ka ye hai ajiib aalam 
abhi zindagi haqiqat abhi zindagi fasana 
mire ham-safir bulbul mira tera saath hi kya 
main zamir-e-dasht-o-dariya tu asir-e-ashiyana 
main vo saaf hi na kah duun jo hai farq mujh men tujh men 
tira dard dard-e-tanha mira gham gham-e-zamana 
tire dil ke TuTne par hai kisi ko naaz kya kya 
tujhe ai 'jigar' mubarak ye shikast-e-fatehana"
662,jigar-moradabadi,"vo jo ruThen yuun manana chahiye 
zindagi se ruuTh jaana chahiye 
himmat-e-qatil baDhana chahiye 
zer-e-khanjar muskurana chahiye 
zindagi hai naam johd o jang ka 
maut kya hai bhuul jaana chahiye 
hai inhin dhokon se dil ki zindagi 
jo hasin dhoka ho khana chahiye 
lazzaten hain dushman-e-auj-e-kamal 
kulfaton se ji lagana chahiye 
un se milne ko to kya kahiye 'jigar' 
khud se milne ko zamana chahiye"
663,jigar-moradabadi,"yadash-ba-khair jab vo tasavvur men aa gaya 
sher o shabab o husn ka dariya baha gaya 
jab ishq apne markaz-e-asli pe aa gaya 
khud ban gaya hasin do aalam pe chha gaya 
jo dil ka raaz tha use kuchh dil hi pa gaya 
vo kar sake bayan na hamin se kaha gaya 
naseh fasana apna hansi men uDa gaya 
khush-fikr tha ki saaf ye pahlu bacha gaya 
apna zamana aap banate hain ahl-e-dil 
ham vo nahin ki jin ko zamana bana gaya 
dil ban gaya nigah nigah ban ga.i zaban 
aaj ik sukut-e-shauq qayamat hi Dha gaya 
mera kamal-e-sher bas itna hai ai 'jigar' 
vo mujh pe chha ga.e main zamane pe chha gaya"
664,jigar-moradabadi,"ye hai mai-kada yahan rind hain yahan sab ka saaqi imaam hai 
ye haram nahin hai ai shaikh ji yahan parsa.i haram hai 
jo zara si pi ke bahak gaya use mai-kade se nikal do 
yahan tang-nazar ka guzar nahin yahan ahl-e-zarf ka kaam hai 
koi mast hai koi tishna-lab to kisi ke haath men jaam hai 
magar is pe koi kare bhi kya ye to mai-kade ka nizam hai 
ye janab-e-shaikh ka falsafa hai ajiib saare jahan se 
jo vahan piyo to halal hai jo yahan piyo to haram hai 
isi ka.enat men ai 'jigar' koi inqalab uThega phir 
ki buland ho ke bhi aadmi abhi khvahishon ka ghulam hai"
665,jigar-moradabadi,"ye misra.a kaash naqsh-e-har-dar-o-divar ho jaa.e 
jise jiina ho marne ke liye tayyar ho jaa.e 
vahi mai-khvar hai jo is tarah mai-khvar ho jaa.e 
ki shisha toD de aur be-piye sarshar ho jaa.e 
dil-e-insan agar sha.ista-e-asrar ho jaa.e 
lab-e-khamosh-fitrat hi lab-e-guftar ho jaa.e 
har ik be-kar si hasti ba-ru-e-kar ho jaa.e 
junun ki ruh-e-khvabida agar bedar ho jaa.e 
suna hai hashr men har aankh use be-parda dekhegi 
mujhe Dar hai na tauhin-e-jamal-e-yar ho jaa.e 
harim-e-naz men us ki rasa.i ho to kyunkar ho 
ki jo asuda zer-e-saya-e-divar ho jaa.e 
ma.az-allah us ki vardat-e-gham ma.az-allah 
chaman jis ka vatan ho aur chaman-be-zar ho jaa.e 
yahi hai zindagi to zindagi se khud-kushi achchhi 
ki insan alam-e-insaniyat par baar ho jaa.e 
ik aisi shaan paida kar ki batil tharthara uTThe 
nazar talvar ban jaa.e nafas jhankar ho jaa.e 
ye roz o shab ye sub.h o shaam ye basti ye virana 
sabhi bedar hain insan agar bedar ho jaa.e"
666,kaifi-azmi,"aaj socha to aansu bhar aa.e 
muddaten ho ga.iin muskura.e 
har qadam par udhar muD ke dekha 
un ki mahfil se ham uTh to aa.e 
rah ga.i zindagi dard ban ke 
dard dil men chhupa.e chhupa.e 
dil ki nazuk ragen TuTti hain 
yaad itna bhi koi na aa.e"
667,kaifi-azmi,"haath aa kar laga gaya koi 
mera chhappar uTha gaya koi 
lag gaya ik mashin men main bhi 
shahr men le ke aa gaya koi 
main khaDa tha ki piiTh par meri 
ishtihar ik laga gaya koi 
ye sadi dhuup ko tarasti hai 
jaise suraj ko kha gaya koi 
aisi mahnga.i hai ki chehra bhi 
bech ke apna kha gaya koi 
ab vo arman hain na vo sapne 
sab kabutar uDa gaya koi 
vo ga.e jab se aisa lagta hai 
chhoTa moTa khuda gaya koi 
mera bachpan bhi saath le aaya 
gaanv se jab bhi aa gaya koi"
668,kaifi-azmi,"itna to zindagi men kisi ke khalal paDe 
hansne se ho sukun na rone se kal paDe 
jis tarah hans raha huun main pi pi ke garm ashk 
yuun dusra hanse to kaleja nikal paDe 
ik tum ki tum ko fikr-e-nasheb-o-faraz hai 
ik ham ki chal paDe to bahar-hal chal paDe 
saaqi sabhi ko hai gham-e-tishna-labi magar 
mai hai usi ki naam pe jis ke ubal paDe 
muddat ke ba.ad us ne jo ki lutf ki nigah 
ji khush to ho gaya magar aansu nikal paDe"
669,kaifi-azmi,"jhuki jhuki si nazar be-qarar hai ki nahin 
daba daba sa sahi dil men pyaar hai ki nahin 
tu apne dil ki javan dhaDkanon ko gin ke bata 
miri tarah tira dil be-qarar hai ki nahin 
vo pal ki jis men mohabbat javan hoti hai 
us ek pal ka tujhe intizar hai ki nahin 
tiri umiid pe Thukra raha huun duniya ko 
tujhe bhi apne pe ye e'tibar hai ki nahin"
670,kaifi-azmi,"jo vo mire na rahe main bhi kab kisi ka raha 
bichhaD ke un se saliqa na zindagi ka raha 
labon se uD gaya jugnu ki tarah naam us ka 
sahara ab mire ghar men na raushni ka raha 
guzarne ko to hazaron hi qafile guzre 
zamin pe naqsh-e-qadam bas kisi kisi ka raha"
671,kaifi-azmi,"kahin se lauT ke ham laDkhaDa.e hain kya kya 
sitare zer-e-qadam raat aa.e hain kya kya 
nasheb-e-hasti se afsos ham ubhar na sake 
faraz-e-dar se paigham aa.e hain kya kya 
jab us ne haar ke khanjar zamin pe phenk diya 
tamam zakhm-e-jigar muskura.e hain kya kya 
chhaTa jahan se us avaz ka ghana badal 
vahin se dhuup ne talve jala.e hain kya kya 
uTha ke sar mujhe itna to dekh lene de 
ki qatl-gah men divane aa.e hain kya kya 
kahin andhere se manus ho na jaa.e adab 
charagh tez hava ne bujha.e hain kya kya"
672,kaifi-azmi,"khar-o-khas to uThen rasta to chale 
main agar thak gaya qafila to chale 
chand suraj buzurgon ke naqsh-e-qadam 
khair bujhne do un ko hava to chale 
hakim-e-shahr ye bhi koi shahr hai 
masjiden band hain mai-kada to chale 
us ko maz.hab kaho ya siyasat kaho 
khud-kushi ka hunar tum sikha to chale 
itni lashen main kaise uTha pa.unga 
aap inTon ki hurmat bacha to chale 
belche laao kholo zamin ki tahen 
main kahan dafn huun kuchh pata to chale"
673,kaifi-azmi,"ki hai koi hasin khata har khata ke saath 
thoDa sa pyaar bhi mujhe de do saza ke saath 
gar Dubna hi apna muqaddar hai to suno 
Dubenge ham zarur magar nakhuda ke saath 
manzil se vo bhi duur tha aur ham bhi duur the 
ham ne bhi dhuul uDaa.i bahut rahnuma ke saath 
raqs-e-saba ke jashn men ham tum bhi nachte 
ai kaash tum bhi aa ga.e hote saba ke saath 
ikkisvin sadi ki taraf ham chale to hain 
fitne bhi jaag uTThe hain avaz-e-pa ke saath 
aisa laga gharibi ki rekha se huun buland 
puchha kisi ne haal kuchh aisi ada ke saath"
674,kaifi-azmi,"kya jaane kis ki pyaas bujhane kidhar ga.iin 
is sar pe jhuum ke jo ghaTa.en guzar ga.iin 
divana puchhta hai ye lahron se baar baar 
kuchh bastiyan yahan thiin batao kidhar ga.iin 
ab jis taraf se chahe guzar jaa.e karvan 
viraniyan to sab mire dil men utar ga.iin 
paimana TuTne ka koi gham nahin mujhe 
gham hai to ye ki chandni raten bikhar ga.iin 
paaya bhi un ko kho bhi diya chup bhi ho rahe 
ik mukhtasar si raat men sadiyan guzar ga.iin"
675,kaifi-azmi,"laa.i phir ik laghzish-e-mastana tere shahr men 
phir banengi masjiden mai-khana tere shahr men 
aaj phir TuTengi tere ghar ki nazuk khiDkiyan 
aaj phir dekha gaya divana tere shahr men 
jurm hai teri gali se sar jhuka kar lauTna 
kufr hai pathrav se ghabrana tere shahr men 
shah-name likkhe hain khanDarat ki har iinT par 
har jagah hai dafn ik afsana tere shahr men 
kuchh kanizen jo harim-e-naz men hain baryab 
mangti hain jaan o dil nazrana tere shahr men 
nangi saDkon par bhaTak kar dekh jab marti hai raat 
rengta hai har taraf virana tere shahr men"
676,kaifi-azmi,"main DhunDta huun jise vo jahan nahin milta 
na.i zamin naya asman nahin milta 
na.i zamin naya asman bhi mil jaa.e 
na.e bashar ka kahin kuchh nishan nahin milta 
vo tegh mil ga.i jis se hua hai qatl mira 
kisi ke haath ka us par nishan nahin milta 
vo mera gaanv hai vo mere gaanv ke chulhe 
ki jin men shole to shole dhuan nahin milta 
jo ik khuda nahin milta to itna matam kyuun 
yahan to koi mira ham-zaban nahin milta 
khaDa huun kab se main chehron ke ek jangal men 
tumhare chehre ka kuchh bhi yahan nahin milta"
677,kaifi-azmi,"patthar ke khuda vahan bhi paa.e 
ham chand se aaj lauT aa.e 
divaren to har taraf khaDi hain 
kya ho ga.e mehrban saa.e 
jangal ki hava.en aa rahi hain 
kaghaz ka ye shahr uD na jaa.e 
laila ne naya janam liya hai 
hai qais koi jo dil laga.e 
hai aaj zamin ka ghusl-e-sehhat 
jis dil men ho jitna khuun laa.e 
sahra sahra lahu ke kheme 
phir pyase lab-e-furat aa.e"
678,kaifi-azmi,"shor yunhi na parindon ne machaya hoga 
koi jangal ki taraf shahr se aaya hoga 
peD ke kaTne valon ko ye malum to tha 
jism jal ja.enge jab sar pe na saaya hoga 
bani-e-jashn-e-baharan ne ye socha bhi nahin 
kis ne kanTon ko lahu apna pilaya hoga 
bijli ke taar pe baiTha hua hansta panchhi 
sochta hai ki vo jangal to paraya hoga 
apne jangal se jo ghabra ke uDe the pyase 
har sarab un ko samundar nazar aaya hoga"
679,kaifi-azmi,"suna karo miri jaan in se un se afsane 
sab ajnabi hain yahan kaun kis ko pahchane 
yahan se jald guzar jaao qafile vaalo 
hain meri pyaas ke phunke hue ye virane 
mire junun-e-parastish se tang aa ga.e log 
suna hai band kiye ja rahe hain but-khane 
jahan se pichhle pahar koi tishna-kam uTha 
vahin pe toDe hain yaron ne aaj paimane 
bahar aa.e to mera salam kah dena 
mujhe to aaj talab kar liya hai sahra ne 
hua hai hukm ki 'kaifi' ko sangsar karo 
masih baiThe hain chhup ke kahan khuda jaane"
680,kaifi-azmi,"tum itna jo muskura rahe ho 
kya gham hai jis ko chhupa rahe ho 
ankhon men nami hansi labon par 
kya haal hai kya dikha rahe ho 
ban ja.enge zahr piite piite 
ye ashk jo piite ja rahe ho 
jin zakhmon ko vaqt bhar chala hai 
tum kyuun unhen chheDe ja rahe ho 
rekhaon ka khel hai muqaddar 
rekhaon se maat kha rahe ho"
681,kaifi-azmi,"vo bhi sarahne lage arbab-e-fan ke ba.ad 
dad-e-sukhan mili mujhe tark-e-sukhan ke ba.ad 
divana-var chand se aage nikal ga.e 
Thahra na dil kahin bhi tiri anjuman ke ba.ad 
honTon ko si ke dekhiye pachhta.iyega aap 
hangame jaag uThte hain aksar ghuTan ke ba.ad 
ghurbat ki ThanDi chhanv men yaad aa.i us ki dhuup 
qadr-e-vatan hui hamen tark-e-vatan ke ba.ad 
elan-e-haq men khatra-e-dar-o-rasan to hai 
lekin saval ye hai ki dar-o-rasan ke ba.ad 
insan ki khvahishon ki koi intiha nahin 
do gaz zamin bhi chahiye do gaz kafan ke ba.ad"
682,meer-anees,"ibtida se ham za.iif o na-tavan paida hue 
uD gaya jab rang rukh se ustukhvan paida hue 
khaksari ne dikha.in rif.aton par rif.aten 
is zamin se vaah kya kya asman paida hue 
ilm khaliq ka khazana hai miyan-e-kaf-o-nun 
ek kun kahne se ye kaun-o-makan paida hue 
zabt dekho sab ki sun li aur kuchh apni kahi 
is zaban-dani par aise be-zaban paida hue 
shor-bakhti aa.i hisse men unhin ke va nasib 
talkh-kami ke liye shirin-zaban paida hue 
ehtiyat-e-jism kya anjam ko socho 'anis' 
khaak hone ko ye musht-e-ustukhvan paida hue"
683,meer-anees,"ishare kya nigah-e-naz-e-dil-ruba ke chale 
sitam ke tiir chale nimche qaza ke chale 
gunah ka bojh jo gardan pe ham uTha ke chale 
khuda ke aage khajalat se sar jhuka ke chale 
talab se aar hai allah se faqiron ko 
kahin jo ho gaya phera sada suna ke chale 
pukare kahti thi hasrat se na.ash ashiq ki 
sanam kidhar ko hamen khaak men mila ke chale 
misal-e-mahi-e-be-ab maujen taDpa kiin 
habab phuuT ke ro.e jo tum naha ke chale 
maqam yuun hua is kar-gah-e-duniya men 
ki jaise din ko musafir sara men aa ke chale 
kisi ka dil na kiya ham ne pa.emal kabhi 
chale jo raah to chyunTi ko bhi bacha ke chale 
mila jinhen unhen uftadgi se auj mila 
unhin ne khaa.i hai Thokar jo sar uTha ke chale 
'anis' dam ka bharosa nahin Thahar jaao 
charagh le ke kahan samne hava ke chale"
684,meer-anees,"khud naved-e-zindagi laa.i qaza mere liye 
sham-e-kushta huun fana men hai baqa mere liye 
zindagi men to na ik dam khush kiya hans bol kar 
aaj kyuun rote hain mere ashna mere liye 
kunj-e-uzlat men misal-e-asiya huun gosha-gir 
rizq pahunchata hai ghar baiThe khuda mere liye 
tu sarapa ajr ai zahid main sar-ta-pa gunah 
bagh-e-jannat teri khatir karbala mere liye 
naam raushan kar ke kyunkar bujh na jaata misl-e-sham.a 
na-muvafiq thi zamane ki hava mere liye 
har nafas a.ina-e-dil se ye aati hai sada 
khaak tu ho ja to hasil ho jila mere liye 
khaak se hai khaak ko ulfat taDapta huun 'anis' 
karbala ke vaste main karbala mere liye"
685,meer-anees,"koi aniis koi ashna nahin rakhte 
kisi ki aas baghair az khuda nahin rakhte 
kisi ko kya ho dilon ki shikastagi ki khabar 
ki TuTne men ye shishe sada nahin rakhte 
faqir dost jo ho ham ko sarfaraz kare 
kuchh aur farsh ba-juz boriya nahin rakhte 
musafiro shab-e-avval bahut hai tiira o taar 
charagh-e-qabr abhi se jala nahin rakhte 
vo log kaun se hain ai khuda-e-kaun-o-makan 
sukhan se kaan ko jo ashna nahin rakhte 
musafiran-e-adam ka pata mile kyunkar 
vo yuun ga.e ki kahin naqsh-e-pa nahin rakhte 
tap-e-darun gham-e-furqat varam-e-payada-ravi 
maraz to itne hain aur kuchh dava nahin rakhte 
khulega haal unhen jab ki aankh band hui 
jo log ulfat-e-mushkil-kusha nahin rakhte 
jahan ki lazzat o khvahish se hai bashar ka khamir 
vo kaun hain ki jo hirs-o-hava nahin rakhte 
'anis' bech ke jaan apni hind se niklo 
jo tosha-e-safar-e-karbala nahin rakhte"
686,meer-anees,"mira raz-e-dil ashkara nahin 
vo dariya huun jis ka kinara nahin 
vo gul huun juda sab se hai jis ka rang 
vo bu huun ki jo ashkara nahin 
vo paani huun shirin nahin jis men shor 
vo atish huun jis men sharara nahin 
bahut zal-e-duniya ne diin baziyan 
main vo naujavan huun jo haara nahin 
jahannam se ham be-qararon ko kya 
jo atish pe Thahre vo paara nahin 
faqiron ki majlis hai sab se juda 
amiron ka yaan tak guzara nahin 
sikandar ki khatir bhi hai sadd-e-bab 
jo daara bhi ho to madara nahin 
kisi ne tiri tarah se ai 'anis' 
urus-e-sukhan ko sanvara nahin"
687,meer-anees,"numud o buud ko aaqil habab samjhe hain 
vo jagte hain jo duniya ko khvab samjhe hain 
kabhi bura nahin jaana kisi ko apne siva 
har ek zarre ko ham aftab samjhe hain 
ajab nahin hai jo shishon men bhar ke le jaa.en 
in ansuon ko farishte gulab samjhe hain 
zamana ek tarah par kabhi nahin rahta 
isi ko ahl-e-jahan inqilab samjhe hain 
unhin ko dar-e-baqa ki hai pukhtagi ka khayal 
jo be-sabati-e-dahr-e-kharab samjhe hain 
shabab kho ke bhi ghaflat vahi hai piron ko 
sahar ki niind ko bhi shab ka khvab samjhe hain 
lahad men aa.en nakirain aa.en bismillah 
har ik saval ka ham bhi javab samjhe hain 
agar ghurur hai aada ko apni kasrat par 
to is hayat ko ham bhi habab samjhe hain 
na kuchh khabar hai hadison ki in safihon ko 
na ye ma.ani-e-ummul-kitab samjhe hain 
kabhi shaqi mutamatta na honge duniya se 
jise ye aab use ham sarab samjhe hain 
muzil-e-aql hai duniya ki daulat ai mun.im 
usi ke nashshe ko suufi sharab samjhe hain 
hararaten hain ma.al-e-halavat-e-duniya 
vo zahr hai jise ham shahd-e-nab samjhe hain 
'anis' makhmal o diiba se kya faqiron ko 
isi zamin ko ham farsh-e-khvab samjhe hain"
688,meer-anees,"sada hai fikr-e-taraqqi buland-binon ko 
ham asman se laa.e hain in zaminon ko 
paDhen durud na kyuun dekh kar hasinon ko 
khayal-e-san.at-e-sane hai pak-binon ko 
kamal-e-faqr bhi shayan hai pak-binon ko 
ye khaak takht hai ham boriya-nashinon ko 
lahad men so.e hain chhoDa hai shah-nashinon ko 
qaza kahan se kahan le ga.i makinon ko 
ye jhurriyan nahin hathon pe zo.af-e-piri ne 
chuna hai jama-e-asli ki astinon ko 
laga raha huun mazamin-e-nau ke phir ambar 
khabar karo mire khirman ke khosha-chinon ko 
bhala taraddud-e-beja se un men kya hasil 
uTha chuke hain zamindar jin zaminon ko 
unhin ko aaj nahin baiThne ki ja milti 
muaaf karte the jo log kal zaminon ko 
ye za.iron ko milin sarfaraziyan varna 
kahan nasib ki chumen malak jabinon ko 
sajaya ham ne mazamin ke taaza phulon se 
basa diya hai in ujDi hui zaminon ko 
lahad bhi dekhiye in men nasib ho ki na ho 
ki khaak chhan ke paaya hai jin zaminon ko 
zaval-e-taqat o mu-e-sapid o zof-e-basar 
inhin se paa.e bashar maut ke qarinon ko 
nahin khabar unhen miTTi men apne milne ki 
zamin men gaaD ke baiThe hain jo dafinon ko 
khabar nahin unhen kya badobast-e-pukhta ki 
jo ghasb karne lage ghair ki zaminon ko 
jahan se uTh ga.e jo log phir nahin milte 
kahan se DhunD ke ab laa.en ham-nashinon ko 
nazar men phirti hai vo tirgi o tanha.i 
lahad ki khaak hai surma ma.al-bainon ko 
khayal-e-khatir-e-ahbab chahiye har dam 
'anis' Thes na lag jaa.e abginon ko"
689,meer-anees,"shahid-e-ishq hue qais namvar ki tarah 
jahan men aib bhi ham ne kiye hunar ki tarah 
kuchh aaj shaam se chehra hai faq sahar ki tarah 
Dhala hi jaata huun furqat men dopahar ki tarah 
siyah-bakhton ko yuun baagh se nikal ai charkh 
ki chaar phuul to daman men hon sipar ki tarah 
tamam khalq hai khvahan-e-abru ai rab 
chhupa mujhe sadaf-e-qabr men guhar ki tarah 
tujhi ko dekhunga jab tak hain barqarar ankhen 
miri nazar na phiregi tiri nazar ki tarah 
hamari qabr pe kya ehtiyaj-e-ambar-o-ud 
sulag raha hai har ik ustukhvan agar ki tarah 
nahif-o-zar hain kya zor baghban se chale 
jahan biTha diya bas rah ga.e shajar ki tarah 
tumhare halqa-ba-goshon men ek ham bhi hain 
paDa rahe ye sukhan kaan men guhar ki tarah 
'anis' yuun hua hal-e-javani-o-piri 
baDhe the nakhl ki surat gire samar ki tarah"
690,meer-anees,"vajd ho bulbul-e-tasvir ko jis ki bu se 
us se gul-rang ka da.ava kare phir kis ru se 
sham.a ke rone pe bas saaf hansi aati hai 
atish-e-dil kahin kam hoti hai chaar aansu se 
ek din vo tha ki takiya tha kisi ka baazu 
ab sar uThta hi nahin apne sar-e-zanu se 
naza.a men huun miri mushkil karo asan yaron 
kholo ta۔aviz-e-shifa jald mire baazu se 
shokhi-e-chashm ka tu kis ki hai divana 'anis' 
ankhen malta hai jo yuun naqsh-e-kaf-e-ahu se"
691,meer-taqi-meer,"aa jaa.en ham nazar jo koi dam bahut hai yaan 
mohlat hamen bisan-e-sharar kam bahut hai yaan 
yak lahza sina-kubi se fursat hamen nahin 
ya.ani ki dil ke jaane ka matam bahut hai yaan 
hasil hai kya siva.e tara.i ke dahr men 
uTh asman tale se ki shabnam bahut hai yaan 
ma.il-ba-ghair hona tujh abru ka aib hai 
thi zor ye kaman vale kham-cham bahut hai yaan 
ham rah-ravan-e-rah-e-fana der rah chuke 
vaqfa bisan-e-sub.h koi dam bahut hai yaan 
is but-kade men ma.ani ka kis se karen saval 
aadam nahin hai surat-e-adam bahut hai yaan 
aalam men log milne ki gon ab nahin rahe 
har-chand aisa vaisa to aalam bahut hai yaan 
vaisa chaman se saada nikalta nahin koi 
rangini ek aur kham-o-cham bahut hai yaan 
ejaz-e-isvi se nahin bahas ishq men 
teri hi baat jaan mujassam bahut hai yaan 
mere halak karne ka gham hai abas tumhen 
tum shaad zindagani karo gham bahut hai yaan 
dil mat laga rukh-e-araq-alud yaar se 
a.ine ko uTha ki zamin nam bahut hai yaan 
shayad ki kaam sub.h tak apna khinche na 'mir' 
ahval aaj shaam se darham bahut hai yaan"
692,meer-taqi-meer,"aa.e hain 'mir' kafir ho kar khuda ke ghar men 
peshani par hai qashqa zunnar hai kamar men 
nazuk badan hai kitna vo shokh-chashm dilbar 
jaan us ke tan ke aage aati nahin nazar men 
siine men tiir us ke TuuTe hain be-nihayat 
surakh paD ga.e hain saare mire jigar men 
a.inda shaam ko ham roya kuDha karenge 
mutlaq asar na dekha nalidan-e-sahar men 
be-sudh paDa rahun huun us mast-e-naz bin main 
aata hai hosh mujh ko ab to pahr pahr men 
sirat se guftugu hai kya mo'tabar hai surat 
hai ek sukhi lakDi jo bu na ho agar men 
ham-saya-e-mughan men muddat se huun chunanche 
ik shira-khane ki hai divar mere ghar men 
ab sub.h o shaam shayad girye pe rang aave 
rahta hai kuchh jhamakta khunab chashm-e-tar men 
aalam men ab-o-gil ke kyunkar nibah hoga 
asbab gir paDa hai saara mira safar men"
693,meer-taqi-meer,"aah jis vaqt sar uThati hai 
arsh par barchhiyan chalati hai 
naz-bardaar-e-lab hai jaan jab se 
tere khat ki khabar ko paati hai 
ai shab-e-hijr raast kah tujh ko 
baat kuchh sub.h ki bhi aati hai 
chashm-e-bad-dur-chasm-e-tar ai 'mir' 
ankhen tufan ko dikhati hai"
694,meer-taqi-meer,"aam hukm-e-sharab karta huun 
mohtasib ko kabab karta huun 
Tuk to rah ai bina-e-hasti tu 
tujh ko kaisa kharab karta huun 
bahs karta huun ho ke abjad-khvan 
kis qadar be-hisab karta huun 
koi bujhti hai ye bhaDak men abas 
tishnagi par itaab karta huun 
sar talak ab-e-tegh men huun gharq 
ab ta.iin aab aab karta huun 
ji men phirta hai 'mir' vo mere 
jagta huun ki khvab karta huun"
695,meer-taqi-meer,"aao kabhu to paas hamare bhi naaz se 
karna suluk khuub hai ahl-e-niyaz se 
phirte ho kya darakhton ke saa.e men duur duur 
kar lo muvafaqat kisu be-barg-o-saz se 
hijran men us ke zindagi karna bhala na tha 
kotahi jo na hove ye umr-e-daraz se 
manind-e-sub.ha uqde na dil ke kabhu khule 
ji apna kyuun ki uchTe na roze namaz se 
karta hai chhed chhed hamara jigar tamam 
vo dekhna tira mizha-e-nim-baz se 
dil par ho ikhtiyar to hargiz na kariye ishq 
parhez kariye is maraz-e-jan-gudaz se 
aage bichha ke nata ko laate the tegh o tasht 
karte the yaani khuun to ik imtiyaz se 
maane hon kyuun ki girya-e-khunin ke ishq men 
hai rabt-e-khas chashm ko ifsha-e-raz se 
shayad sharab-khane men shab ko rahe the 'mir' 
khele tha ek mughbacha mohr-e-namaz se"
696,meer-taqi-meer,"arzuen hazar rakhte hain 
to bhi ham dil ko maar rakhte hain 
barq kam-hausla hai ham bhi to 
dil ko be-qarar rakhte hain 
ghair hi maurid-e-inayat hai 
ham bhi to tum se pyaar rakhte hain 
na nigah ne payam ne vaada 
naam ko ham bhi yaar rakhte hain 
ham se khush-zamzama kahan yuun to 
lab o lahja hazar rakhte hain 
choTTe dil ke hain butan mash.hur 
bas yahi e'tibar rakhte hain 
phir bhi karte hain 'mir' sahab ishq 
hain javan ikhtiyar rakhte hain"
697,meer-taqi-meer,"ab jo ik hasrat-e-javani hai 
umr-e-rafta ki ye nishani hai 
rashk-e-yusuf hai aah vaqt-e-aziz 
umr ik bar-e-karvani hai 
girya har vaqt ka nahin be-hech 
dil men koi gham-e-nihani hai 
ham qafas-zad qaidi hain varna 
ta chaman ek par-fishani hai 
us ki shamshir tez hai hamdam 
mar rahenge jo zindagani hai 
gham-o-ranj-o-alam niko yaan se 
sab tumhari hi mehrbani hai 
khaak thi maujzan jahan men aur 
ham ko dhoka ye tha ki paani hai 
yaan hue 'mir' tum barabar khaak 
vaan vahi naaz o sargirani hai"
698,meer-taqi-meer,"ashk ankhon men kab nahin aata 
lohu aata hai jab nahin aata 
hosh jaata nahin raha lekin 
jab vo aata hai tab nahin aata 
sabr tha ek monis-e-hijran 
so vo muddat se ab nahin aata 
dil se rukhsat hui koi khvahish 
girya kuchh be-sabab nahin aata 
ishq ko hausla hai shart arna 
baat ka kis ko Dhab nahin aata 
ji men kya kya hai apne ai hamdam 
par sukhan ta-ba-lab nahin aata 
duur baiTha ghubar-e-'mir' us se 
ishq bin ye adab nahin aata"
699,meer-taqi-meer,"ba-rang-e-bu-e-gul us baagh ke ham ashna hote 
ki hamrah-e-saba Tuk sair karte phir hava hote 
sarapa aarzu hone ne banda kar diya ham ko 
vagarna ham khuda the gar dil-e-be-mudda.a hote 
falak ai kaash ham ko khaak hi rakhta ki is men ham 
ghubar-e-rah hote ya kasu ki khak-e-pa hote 
ilahi kaise hote hain jinhen hai bandagi khvahish 
hamen to sharm daman-gir hoti hai khuda hote 
tu hai kis nahiye se ai dayar-e-ishq kya janun 
tire bashindagan ham kaash saare bevafa hote 
ab aise hain ki sane.a ke mizaj uupar baham pahunche 
jo khatir-khvah apne ham hue hote to kya hote 
kahin jo kuchh malamat gar baja hai 'mir' kya janen 
unhen ma.alum tab hota ki vaise se juda hote"
700,meer-taqi-meer,"bar-ha gor-e-dil jhanka laaya 
ab ke shart-e-vafa baja laaya 
qadr rakhti na thi mata-e-dil 
saare aalam men main dikha laaya 
dil ki yak qatra khuun nahin hai besh 
ek aalam ke sar bala laaya 
sab pe jis baar ne girani ki 
us ko ye na-tavan uTha laaya 
dil mujhe us gali men le ja kar 
aur bhi khaak men mila laaya 
ibtida hi men mar ga.e sab yaar 
ishq ki kaun intiha laaya 
ab to jaate hain but-kade se 'mir' 
phir milenge agar khuda laaya"
701,meer-taqi-meer,"baare duniya men raho gham-zada ya shaad raho 
aisa kuchh kar ke chalo yaan ki bahut yaad raho 
ishq-peche ki tarah husn-e-giraftari hai 
lutf kya sarv ki manind gar azad raho 
ham ko divangi shahron hi men khush aati hai 
dasht men qais raho koh men farhad raho 
vo garan khvab jo hai naaz ka apne so hai 
daad be-dad raho shab ko ki fariyad raho 
'mir' ham mil ke bahut khush hue tum se pyare 
is kharabe men miri jaan tum abad raho"
702,meer-taqi-meer,"baten hamari yaad rahen phir baten aisi na suniyega 
paDhte kisu ko suniyega to der talak sar dhuniyega 
sa.i o talash bahut si rahegi is andaz ke kahne ki 
sohbat men ulma fuzla ki ja kar paDhiye ginyega 
dil ki tasalli jab ki hogi guft o shunud se logon ki 
aag phunkegi gham ki badan men us men jaliye bhuniyega 
garm ash.ar 'mir' daruna daghon se ye bhar denge 
zard-ru shahr men phiriyega galiyon men ne gul chuniyega"
703,meer-taqi-meer,"bani thi kuchh ik us se muddat ke baad 
so phir bigDi pahli hi sohbat ke baad 
juda.i ke halat main kya kahun 
qayamat thi ek ek saa.at ke baad 
mua kohkan be-sutun khod kar 
ye rahat hui aisi mehnat ke baad 
laga aag paani ko dauDe hai tu 
ye garmi tiri is shararat ke baad 
kahe ko hamare kab un ne suna 
koi baat maani so minnat ke baad 
sukhan ki na taklif ham se karo 
lahu Tapke hai ab shikayat ke baad 
nazar 'mir' ne kaisi hasrat se ki 
bahut ro.e ham us ki rukhsat ke baad"
704,meer-taqi-meer,"chalte ho to chaman ko chaliye kahte hain ki baharan hai 
paat hare hain phuul khile hain kam-kam bad-o-baran hai 
rang hava se yuun Tapke hai jaise sharab chuvate hain 
aage ho mai-khane ke niklo ahd-e-bada-gusaran hai 
ishq ke maidan-daron men bhi marne ka hai vasf bahut 
ya.ani musibat aisi uThana kar-e-kar-guzaran hai 
dil hai daagh jigar hai TukDe aansu saare khuun hue 
lohu paani ek kare ye ishq-e-lala-azaran hai 
kohkan o majnun ki khatir dasht-o-koh men ham na ga.e 
ishq men ham ko 'mir' nihayat pas-e-izzat-daran hai"
705,meer-taqi-meer,"chaman men gul ne jo kal dava-e-jamal kiya 
jamal-e-yar ne munh us ka khuub laal kiya 
falak ne aah tiri rah men ham ko paida kar 
ba-rang-e-sabza-e-nurasta pa.emal kiya 
rahi thi dam ki kashakash gale men kuchh baaqi 
so us ki tegh ne jhagDa hi infisal kiya 
miri ab ankhen nahin khultin zo.af se hamdam 
na kah ki niind men hai tu ye kya khayal kiya 
bahar-e-rafta phir aa.i tire tamashe ko 
chaman ko yumn-e-qadam ne tire nihal kiya 
javab-nama siyahi ka apni hai vo zulf 
kisu ne hashr ko ham se agar saval kiya 
laga na dil ko kahin kya suna nahin tu ne 
jo kuchh ki 'mir' ka is ashiqi ne haal kiya"
706,meer-taqi-meer,"dekh to dil ki jaan se uThta hai 
ye dhuan sa kahan se uThta hai 
gor kis diljale ki hai ye falak 
shola ik sub.h yaan se uThta hai 
khana-e-dil se zinhar na ja 
koi aise makan se uThta hai 
naala sar khinchta hai jab mera 
shor ik asman se uThta hai 
laDti hai us ki chashm-e-shokh jahan 
ek ashob vaan se uThta hai 
sudh le ghar ki bhi shola-e-avaz 
duud kuchh ashiyan se uThta hai 
baiThne kaun de hai phir us ko 
jo tire astan se uThta hai 
yuun uThe aah us gali se ham 
jaise koi jahan se uThta hai 
ishq ik 'mir' bhari patthar hai 
kab ye tujh na-tavan se uThta hai"
707,meer-taqi-meer,"faqirana aa.e sada kar chale 
ki myaan khush raho ham dua kar chale 
jo tujh bin na jiine ko kahte the ham 
so is ahd ko ab vafa kar chale 
shifa apni taqdir hi men na thi 
ki maqdur tak to dava kar chale 
paDe aise asbab payan-e-kar 
ki na-char yuun ji jala kar chale 
vo kya chiiz hai aah jis ke liye 
har ik chiiz se dil uTha kar chale 
koi na-umidana karte nigah 
so tum ham se munh bhi chhupa kar chale 
bahut aarzu thi gali ki tiri 
so yaan se lahu men naha kar chale 
dikha.i diye yuun ki be-khud kiya 
hamen aap se bhi juda kar chale 
jabin sajda karte hi karte ga.i 
haq-e-bandagi ham ada kar chale 
parastish ki yaan tak ki ai but tujhe 
nazar men sabhon ki khuda kar chale 
jhaDe phuul jis rang gulbun se yuun 
chaman men jahan ke ham aa kar chale 
na dekha gham-e-dostan shukr hai 
hamin daagh apna dikha kar chale 
ga.i umr dar-band-e-fikr-e-ghazal 
so is fan ko aisa baDa kar chale 
kahen kya jo puchhe koi ham se 'mir' 
jahan men tum aa.e the kya kar chale"
708,meer-taqi-meer,"gham raha jab tak ki dam men dam raha 
dil ke jaane ka nihayat gham raha 
husn tha tera bahut alam-fareb 
khat ke aane par bhi ik aalam raha 
dil na pahuncha gosha-e-daman talak 
qatra-e-khun tha mizha par jam raha 
sunte hain laila ke kheme ko siyah 
us men majnun ka magar matam raha 
jama-e-ehram-e-zahid par na ja 
tha haram men lek na-mahram raha 
zulfen kholin to tu Tuk aaya nazar 
umr bhar yaan kam-e-dil barham raha 
us ke lab se talkh ham sunte rahe 
apne haq men ab-e-haivan sam raha 
mere rone ki haqiqat jis men thi 
ek muddat tak vo kaghaz nam raha 
sub.h-e-piri shaam hone aa.i 'mir' 
tu na cheta yaan bahut din kam raha"
709,meer-taqi-meer,"ham aap hi ko apna maqsud jante hain 
apne siva.e kis ko maujud jante hain 
ijz-o-niyaz apna apni taraf hai saara 
is musht-e-khak ko ham masjud jante hain 
surat-pazir ham bin hargiz nahin ve maane 
ahl-e-nazar hamin ko ma.abud jante hain 
ishq un ki aql ko hai jo ma-siva hamare 
nachiz jante hain na-bud jante hain 
apni hi sair karne ham jalva-gar hue the 
is ramz ko va-lekin madud jante hain 
yarab kase hai naaqa har ghuncha is chaman ka 
rah-e-vafa ko ham to masdud jante hain 
ye zulm-e-be-nihayat dushvar-tar ki khuban 
bad-vaz.iyon ko apni mahmud jante hain 
kya jaane daab sohbat az khvesh raftagan ka 
majlis men shaikh-sahib kuchh kuud jante hain 
mar kar bhi haath aave to 'mir' muft hai vo 
ji ke ziyan ko bhi ham suud jante hain"
710,meer-taqi-meer,"hamare aage tira jab kisu ne naam liya 
dil-e-sitam-zada ko ham ne thaam thaam liya 
qasam jo kha.iye to tala-e-zulekha ki 
aziz-e-misr ka bhi sahab ik ghulam liya 
kharab rahte the masjid ke aage mai-khane 
nigah-e-mast ne saaqi ki intiqam liya 
vo kaj-ravish na mila raste men mujh se kabhi 
na sidhi tarah se un ne mira salam liya 
maza dikhavenge be-rahmi ka tiri sayyad 
gar iztirab-e-asiri ne zer-e-dam liya 
mire saliqe se meri nibhi mohabbat men 
tamam umr main nakamiyon se kaam liya 
agarche gosha-guzin huun main sha.iron men 'mir' 
pa mere shor ne ru-e-zamin tamam liya"
711,meer-taqi-meer,"hasti apni habab ki si hai 
ye numa.ish sarab ki si hai 
nazuki us ke lab ki kya kahiye 
pankhuDi ik gulab ki si hai 
chashm-e-dil khol is bhi aalam par 
yaan ki auqat khvab ki si hai 
baar baar us ke dar pe jaata huun 
halat ab iztirab ki si hai 
nuqta-e-khal se tira abru 
bait ik intikhab ki si hai 
main jo bola kaha ki ye avaz 
usi khana-kharab ki si hai 
atish-e-gham men dil bhuna shayad 
der se bu kabab ki si hai 
dekhiye abr ki tarah ab ke 
meri chashm-e-pur-ab ki si hai 
'mir' un nim-baz ankhon men 
saari masti sharab ki si hai"
712,meer-taqi-meer,"is ahd men ilahi mohabbat ko kya hua 
chhoDa vafa ko un ne muravvat ko kya hua 
ummid-var-e-vada-e-didar mar chale 
aate hi aate yaaro qayamat ko kya hua 
kab tak tazallum aah bhala marg ke ta.iin 
kuchh pesh aaya vaqi.a rahmat ko kya hua 
us ke ga.e par aise ga.e dil se ham-nashin 
malum bhi hua na ki taqat ko kya hua 
bakhshish ne mujh ko abr-e-karam ki kiya khajil 
ai chashm josh-e-ashk-e-nadamat ko kya hua 
jaata hai yaar tegh-ba-kaf ghair ki taraf 
ai kushta-e-sitam tiri ghairat ko kya hua 
thi sab-e-ashiqi ki badayat hi 'mir' par 
kya janiye ki hal-e-nihayat ko kya hua"
713,meer-taqi-meer,"ishq hamare khayal paDa hai khvab ga.i aram gaya 
ji ka jaana Thahar raha hai sub.h gaya ya shaam gaya 
ishq kiya so diin gaya iman gaya islam gaya 
dil ne aisa kaam kiya kuchh jis se main nakam gaya 
kis kis apni kal ko rove hijran men bekal us ka 
khvab ga.i hai taab ga.i hai chain gaya aram gaya 
aaya yaan se jaana hi to ji ka chhupana kya hasil 
aaj gaya ya kal javega sub.h gaya ya shaam gaya 
haa.e javani kya kya kahiye shor saron men rakhte the 
ab kya hai vo ahd gaya vo mausam vo hangam gaya 
gaali jhiDki khashm-o-khushunat ye to sar-e-dast aksar hain 
lutf gaya ehsan gaya in.aam gaya ikram gaya 
likhna kahna tark hua tha aapas men to muddat se 
ab jo qarar kiya hai dil se khat bhi gaya paigham gaya 
nala-e-'mir' savad men ham tak doshin shab se nahin aaya 
shayad shahr se us zalim ke ashiq vo badnam gaya"
714,meer-taqi-meer,"ishq men zillat hui khiffat hui tohmat hui 
akhir akhir jaan di yaron ne ye sohbat hui 
aks us be-did ka to muttasil paDta tha sub.h 
din chaDhe kya janun a.ine ki kya surat hui 
lauh-e-sina par miri sau neza-e-khatti lage 
khastagi is dil-shikasta ki isi babat hui 
kholte hi ankhen phir yaan mundni ham ko paDin 
diid kya koi kare vo kis qadar mohlat hui 
paanv mera kalba-e-ahzan men ab rahta nahin 
rafta rafta us taraf jaane ki mujh ko lat hui 
mar gaya avara ho kar main to jaise gard-bad 
par jise ye vaqi.a pahuncha use vahshat hui 
shaad o khush-tale koi hoga kisu ko chaah kar 
main to kulfat men raha jab se mujhe ulfat hui 
dil ka jaana aaj kal taaza hua ho to kahun 
guzre us bhi sanehe ko ham-nashin muddat hui 
shauq-e-dil ham na-tavanon ka likha jaata hai kab 
ab talak aap hi pahunchne ki agar taqat hui 
kya kaf-e-dast ek maidan tha bayaban ishq ka 
jaan se jab us men guzre tab hamen rahat hui 
yuun to ham ajiz-tarin-e-khalq-e-alam hain vale 
dekhiyo qudrat khuda ki gar hamen qudrat hui 
gosh zad chaT-paT hi marna ishq men apne hua 
kis ko is bimari-e-jankah se fursat hui 
be-zaban jo kahte hain mujh ko so chup rah ja.enge 
marke men hashr ke gar baat ki rukhsat hui 
ham na kahte the ki naqsh us ka nahin naqqash sahl 
chand saara lag gaya tab nim-rukh surat hui 
is ghazal par shaam se to sufiyon ko vajd tha 
phir nahin malum kuchh majlis ki kya halat hui 
kam kisu ko 'mir' ki mayyat ki haath aa.i namaz 
na.ash par us be-sar-o-pa ki bala kasrat hui"
715,meer-taqi-meer,"jab naam tira lijiye tab chashm bhar aave 
is zindagi karne ko kahan se jigar aave 
talvar ka bhi maara khuda rakkhe hai zalim 
ye to ho koi gor-e-ghariban men dar aave 
mai-khana vo manzar hai ki har sub.h jahan shaikh 
divar pe khurshid ka masti se sar aave 
kya janen ve murghan-e-giraftar-e-chaman ko 
jin tak ki ba-sad-naz nasim-e-sahar aave 
tu sub.h qadam-ranja kare Tuk to hai varna 
kis vaste ashiq ki shab-e-gham basar aave 
har su sar-e-taslim rakhe said-e-haram hain 
vo said-fagan tegh-ba-kaf ta kidhar aave 
divaron se sar marte phirne ka gaya vaqt 
ab tu hi magar aap kabhu dar se dar aave 
vaa.iz nahin kaifiyyat-e-mai-khana se agah 
yak jur.a badal varna ye mindil dhar aave 
sanna.a hain sab khvar azaan jumla huun main bhi 
hai aib baDa us men jise kuchh hunar aave 
ai vo ki tu baiTha hai sar-e-rah pe zinhar 
kahiyo jo kabhu 'mir' bala-kash idhar aave 
mat dasht-e-mohabbat men qadam rakh ki khizar ko 
har gaam pe is rah men safar se hazar aave"
716,meer-taqi-meer,"jab rone baiThta huun tab kya kasar rahe hai 
rumal do do din tak juun abr tar rahe hai 
ah-e-sahar ki meri barchhi ke vasvase se 
khurshid ke munh uupar aksar sipar rahe hai 
aagah to rahiye us ki tarz-e-rah-o-ravish se 
aane men us ke lekin kis ko khabar rahe hai 
un rozon itni ghaflat achchhi nahin idhar se 
ab iztirab ham ko do do pahr rahe hai 
ab-e-hayat ki si saari ravish hai us ki 
par jab vo uTh chale hai ek aadh mar rahe hai 
talvar ab laga hai be-Dol paas rakhne 
khuun aaj kal kisu ka vo shokh kar rahe hai 
dar se kabhu jo aate dekha hai main ne us ko 
tab se udhar hi aksar meri nazar rahe hai 
akhir kahan talak ham ik roz ho chukenge 
barson se va.ada-e-shab har sub.h par rahe hai 
'mir' ab bahar aa.i sahra men chal junun kar 
koi bhi fasl-e-gul men nadan ghar rahe hai"
717,meer-taqi-meer,"jite-ji kucha-e-dildar se jaaya na gaya 
us ki divar ka sar se mire saaya na gaya 
kav-kave mizha-e-yar o dil-e-zar-o-nazar 
guth ga.e aise shitabi ki chhuDaya na gaya 
vo to kal der talak dekhta idhar ko raha 
ham se hi hal-e-tabah apna dikhaya na gaya 
garm-rau rah-e-fana ka nahin ho sakta patang 
us se to sham.a-namat sar bhi kaTaya na gaya 
pas-e-namus-e-mohabbat tha ki farhad ke paas 
be-sutun samne se apne uThaya na gaya 
khaak tak kucha-e-dildar ki chhani ham ne 
justuju ki pe dil-e-gum-shuda paaya na gaya 
atish-e-tez juda.i men yakayak us bin 
dil jala yuun ki tanik ji bhi jalaya na gaya 
mah ne aa samne shab yaad dilaya tha use 
phir vo ta sub.h mire ji se bhulaya na gaya 
zer-e-shamshir-e-sitam 'mir' taDapna kaisa 
sar bhi taslim-e-mohabbat men hilaya na gaya 
ji men aata hai ki kuchh aur bhi mauzun kiije 
dard-e-dil ek ghazal men to sunaya na gaya"
718,meer-taqi-meer,"jin jin ko tha ye ishq ka azar mar ga.e 
aksar hamare saath ke bimar mar ga.e 
hota nahin hai us lab-e-nau-khat pe koi sabz 
iisa o khizr kya sabhi yak-bar mar ga.e 
yuun kanon-kan gul ne na jaana chaman men aah 
sar ko paTak ke ham pas-e-divar mar ga.e 
sad karvan vafa hai koi puchhta nahin 
goya mata-e-dil ke kharidar mar ga.e 
majnun na dasht men hai na farhad koh men 
tha jin se lutf-e-zindagi ve yaar mar ga.e 
gar zindagi yahi hai jo karte hain ham asiir 
to ve hi ji ga.e jo giraftar mar ga.e 
afsos ve shahid ki jo qatl-gah men 
lagte hi us ke haath ki talvar mar ga.e 
tujh se do-char hone ki hasrat ke mubtila 
jab ji hue vabal to na-char mar ga.e 
ghabra na 'mir' ishq men us sahal-e-zist par 
jab bas chala na kuchh to mire yaar mar ga.e"
719,meer-taqi-meer,"jin ke liye apne to yuun jaan nikalte hain 
is raah men ve jaise anjan nikalte hain 
kya tir-e-sitam us ke siine men bhi TuuTe the 
jis zakhm ko chirun huun paikan nikalte hain 
mat sahl hamen jaano phirta hai falak barson 
tab khaak ke parde se insan nikalte hain 
kis ka hai qimash aisa gudaD bhare hain saare 
dekho na jo logon ke divan nikalte hain 
gah lohu Tapakta hai gah lakht-e-dil ankhon se 
ya TukDe jigar hi ke har aan nikalte hain 
kariye to gila kis se jaisi thi hamen khvahish 
ab vaise hi ye apne arman nikalte hain 
jagah se bhi jaate ho munh se bhi khashin ho kar 
ve harf nahin hain jo shayan nikalte hain 
so kaahe ko apni tu jogi ki si pheri hai 
barson men kabhu idhar ham aan nikalte hain 
un a.ina-ruyon ke kya 'mir' bhi ashiq hain 
jab ghar se nikalte hain hairan nikalte hain"
720,meer-taqi-meer,"jis sar ko ghurur aaj hai yaan taj-vari ka 
kal us pe yahin shor hai phir nauhagari ka 
sharminda tire rukh se hai rukhsar pari ka 
chalta nahin kuchh aage tire kabk-e-dari ka 
afaq ki manzil se gaya kaun salamat 
asbab luTa raah men yaan har safari ka 
zindan men bhi shorish na ga.i apne junun ki 
ab sang mudava hai is ashufta-sari ka 
har zakhm-e-jigar davar-e-mahshar se hamara 
insaf-talab hai tiri bedad-gari ka 
apni to jahan aankh laDi phir vahin dekho 
a.ine ko lapka hai pareshan-nazari ka 
sad mausam-e-gul ham ko tah-e-bal hi guzre 
maqdur na dekha kabhu be-bal-o-pari ka 
is rang se jhamke hai palak par ki kahe tu 
TukDa hai mira ashk aqiq-e-jigari ka 
kal sair kiya ham ne samundar ko bhi ja kar 
tha dast-e-nigar panja-e-mizhgan ki tari ka 
le saans bhi ahista ki nazuk hai bahut kaam 
afaq ki is kargah-e-shishagari ka 
Tuk 'mir'-e-jigar-sokhta ki jald khabar le 
kya yaar bharosa hai charagh-e-sahari ka"
721,meer-taqi-meer,"jo is shor se 'mir' rota rahega 
to ham-saya kaahe ko sota rahega 
main vo rone vaala jahan se chala huun 
jise abr har saal rota rahega 
mujhe kaam rone se aksar hai naseh 
tu kab tak mire munh ko dhota rahega 
bas ai girya ankhen tiri kya nahin hain 
kahan tak jahan ko Dubota rahega 
mire dil ne vo naala paida kiya hai 
jaras ke bhi jo hosh khota rahega 
tu yuun galiyan ghair ko shauq se de 
hamen kuchh kahega to hota rahega 
bas ai 'mir' mizhgan se ponchh ansuon ko 
tu kab tak ye moti pirota rahega"
722,meer-taqi-meer,"kuchh mauj-e-hava pechan ai 'mir' nazar aa.i 
shayad ki bahar aa.i zanjir nazar aa.i 
dilli ke na the kuche auraq-e-musavvar the 
jo shakl nazar aa.i tasvir nazar aa.i 
maghrur bahut the ham aansu ki sarayat par 
so sub.h ke hone ko tasir nazar aa.i 
gul-bar kare haiga asbab-e-safar shayad 
ghunche ki tarah bulbul dil-gir nazar aa.i 
us ki to dil-azari be-hech hi thi yaaro 
kuchh tum ko hamari bhi taqsir nazar aa.i"
723,meer-taqi-meer,"kya haqiqat kahun ki kya hai ishq 
haq-shanason ke haan khuda hai ishq 
dil laga ho to ji jahan se uTha 
maut ka naam pyaar ka hai ishq 
aur tadbir ko nahin kuchh dakhl 
ishq ke dard ki dava hai ishq 
kya Dubaya muhit men gham ke 
ham ne jaana tha ashna hai ishq 
ishq se ja nahin koi khali 
dil se le arsh tak bhara hai ishq 
kohkan kya pahaD kaTega 
parde men zor-azma hai ishq 
ishq hai ishq karne valon ko 
kaisa kaisa baham kiya hai ishq 
kaun maqsad ko ishq bin pahuncha 
aarzu ishq mudda.a hai ishq 
'mir' marna paDe hai khuban par 
ishq mat kar ki bad bala hai ishq"
724,meer-taqi-meer,"kya kahun tum se main ki kya hai ishq 
jaan ka rog hai bala hai ishq 
ishq hi ishq hai jahan dekho 
saare aalam men bhar raha hai ishq 
ishq hai tarz o taur ishq ke ta.iin 
kahin banda kahin khuda hai ishq 
ishq ma.ashuq ishq ashiq hai 
ya.ani apna hi mubtala hai ishq 
gar parastish khuda ki sabit ki 
kisu surat men ho bhala hai ishq 
dilkash aisa kahan hai dushman-e-jan 
mudda.i hai pa mudda.a hai ishq 
hai hamare bhi taur ka ashiq 
jis kisi ko kahin hua hai ishq 
koi khvahan nahin mohabbat ka 
tu kahe jins-e-na-rava hai ishq 
'mir'-ji zard hote jaate ho 
kya kahin tum ne bhi kiya hai ishq"
725,meer-taqi-meer,"lazzat se nahin khali janon ka khapa jaana 
kab khizr o masiha ne marne ka maza jaana 
ham jah-o-hasham yaan ka kya kahiye ki kya jaana 
khatim ko sulaiman ki angushtar-e-pa jaana 
ye bhi hai ada koi khurshid namat pyare 
munh sub.h dikha jaana phir shaam chhupa jaana 
kab bandagi meri si banda karega koi 
jaane hai khuda us ko main tujh ko khuda jaana 
tha naaz bahut ham ko danist par apni bhi 
akhir vo bura nikla ham jis ko bhala jaana 
gardan-kashi kya hasil manind bagule ki 
is dasht men sar gaaDe juun sail chala jaana 
is girya-e-khunin ka ho zabt to behtar hai 
achchha nahin chehre par lohu ka baha jaana 
ye naqsh dilon par se jaane ka nahin us ko 
ashiq ke huquq aa kar nahaq bhi miTa jaana 
Dhab dekhne ka idhar aisa hi tumhara tha 
jaate to ho par ham se Tuk aankh mila jaana 
us sham.a ki majlis men jaana hamen phir vaan se 
ik zakhm-e-zaban taaza har roz uTha jaana 
ai shor-e-qayamat ham sote hi na rah javen 
is raah se nikle to ham ko bhi jaga jaana 
kya paani ke mol aa kar malik ne guhar becha 
hai sakht giran sasta yusuf ka bika jaana 
hai meri tiri nisbat ruuh aur jasad ki si 
kab aap se main tujh ko ai jaan juda jaana 
jaati hai guzar ji par us vaqt qayamat si 
yaad aave hai jab tera yak-bargi aa jaana 
barson se mire us ki rahti hai yahi sohbat 
tegh us ko uThana to sar mujh ko jhuka jaana 
kab 'mir' basar aa.e tum vaise farebi se 
dil ko to laga baiThe lekin na laga jaana"
726,meer-taqi-meer,"ham hue tum hue ki 'mir' hue 
us ki zulfon ke sab asiir hue 
jin ki khatir ki ustukhvan-shikni 
so ham un ke nishan-e-tir hue 
nahin aate kaso ki ankhon men 
ho ke ashiq bahut haqir hue 
aage ye be-ada.iyan kab thiin 
in dinon tum bahut sharir hue 
apne rote hi rote sahra ke 
goshe goshe men ab-gir hue 
aisi hasti adam men dakhil hai 
nai javan ham na tifl-e-shir hue 
ek dam thi numud buud apni 
ya safedi ki ya akhir hue 
ya.ani manind-e-sub.h duniya men 
ham jo paida hue sau piir hue 
mat mil ahl-e-duval ke laDkon se 
'mir'-ji un se mil faqir hue"
727,meer-taqi-meer,"rah-e-dur-e-ishq men rota hai kya 
aage aage dekhiye hota hai kya 
qafile men sub.h ke ik shor hai 
ya.ani ghafil ham chale sota hai kya 
sabz hoti hi nahin ye sarzamin 
tukhm-e-khvahish dil men tu bota hai kya 
ye nishan-e-ishq hain jaate nahin 
daagh chhati ke abas dhota hai kya 
ghairat-e-yusuf hai ye vaqt-e-aziz 
'mir' us ko ra.egan khota hai kya"
728,meer-taqi-meer,"aage jamal-e-yar ke ma.azur ho gaya 
gul ik chaman men dida-e-be-nur ho gaya 
ik chashm-e-muntazar hai ki dekhe hai kab se raah 
jon zakhm teri duuri men nasur ho gaya 
qismat to dekh shaikh ko jab lahar aa.i tab 
darvaza shira khane ka ma.amur ho gaya 
pahuncha qarib marg ke vo said-e-na-qubul 
jo teri said-e-gah se Tak duur ho gaya 
dekha ye nav-nosh ki nish-e-firaq se 
siina tamam khana-e-zambur ho gaya 
is mah-e-chardah ka chhape ishq kyunke aah 
ab to tamam shahr men mash.hur ho gaya 
shayad kaso ke dil ko lagi us gali men choT 
meri baghal men shisha-e-dil chuur ho gaya 
lasha mira tasalli na zer-e-zamin hua 
jab tak na aan kar vo sar-e-gor ho gaya 
dekha jo main ne yaar to vo 'mir' hi nahin 
tere gham-e-firaq men ranjur ho gaya"
729,meer-taqi-meer,"ah-e-sahar ne sozish-e-dil ko miTa diya 
us baav ne hamen to diya sa bujha diya 
samjhi na baad sub.h ki aa kar uTha diya 
is fitna-e-zamana ko nahaq jaga diya 
poshida raz-e-ishq chala jaa.e tha sau aaj 
be-taqati ne dil ki vo parda uTha diya 
us mauj-khez dahr men ham ko qaza ne aah 
paani ke bulbule ki tarah se miTa diya 
thi laag us ki tegh ko ham se sau ishq ne 
donon ko ma.arke men gale se mila diya 
sab shor-e-ma-o-man ko liye sar men mar ga.e 
yaron ko is fasane ne akhir sula diya 
avargan-e-ishq ka puchha jo main nishan 
musht-e-ghubar le ke saba ne uDa diya 
ajza badan ke jitne the paani ho bah ga.e 
akhir gudaz ishq ne ham ko baha diya 
kya kuchh na tha azal men na taala jo the durust 
ham ko dil-shikasta qaza ne dila diya 
goya muhasba mujhe dena tha ishq ka 
us taur dil si chiiz ko main ne laga diya 
muddat rahegi yaad tire chehre ki jhalak 
jalve ko jis ne maah ke ji se bhula diya 
ham ne to sadgi se kya ji ka bhi ziyan 
dil jo diya tha so to diya sar juda diya 
boi kabab sokhta aa.i dimagh men 
shayad jigar bhi atish-e-gham ne jila diya 
taklif dard-e-dil ki abas ham-nashin ne ki 
dard-e-sukhan ne mere sabhon ko rula diya 
un ne to tegh khinchi thi par ji chala ke 'mir' 
ham ne bhi ek dam men tamasha dikha diya"
730,meer-taqi-meer,"aa.e hain 'mir' munh ko bana.e khafa se aaj 
shayad bigaD ga.i hai kuchh us bevafa se aaj 
vashud hui na dil ko faqiron ke bhi mile 
khulti nahin girah ye kasu ki dua se aaj 
jiine men ikhtiyar nahin varna ham-nashin 
ham chahte hain maut to apni khuda se aaj 
saaqi Tuk ek mausam-e-gul ki taraf bhi dekh 
Tapka paDe hai rang chaman men hava se aaj 
tha ji men us se miliye to kya kya na kahiye 'mir' 
par kuchh kaha gaya na gham-e-dil haya se aaj"
731,meer-taqi-meer,"avegi meri qabr se avaz mere ba.ad 
ubhrenge ishq-e-dil se tire raaz mere ba.ad 
jiina mira to tujh ko ghanimat hai na-samajh 
khinga kaun phir ye tire naaz mere ba.ad 
sham-e-mazar aur ye soz-e-jigar mira 
har shab karenge zindagi na-saz mere ba.ad 
hasrat hai is ke dekhne ki dil men be-qayas 
aghlab ki meri ankhen rahen baaz mere ba.ad 
karta huun main jo naale sar-anjam baagh men 
munh dekho phir karenge ham avaz mere ba.ad 
bin gul mua hi main to pa tu ja ke lauTiyo 
sehn-e-chaman men ai par-e-parvaz mere ba.ad 
baiTha huun 'mir' marne ko apne men musta.id 
paida na honge mujh se bhi janbaz mere ba.ad"
732,meer-taqi-meer,"munh taka hi kare hai jis tis ka 
hairati hai ye a.ina kis ka 
shaam se kuchh bujha sa rahta huun 
dil hua hai charagh muflis ka 
the bure mughbachon ke tevar lek 
shaikh mai-khane se bhala khiska 
daagh ankhon se khil rahe hain sab 
haath dasta hua hai nargis ka 
bahr kam-zarf hai basan-e-habab 
kasa-lais ab hua hai tu jis ka 
faiz ai abr chashm-e-tar se uTha 
aaj daman vasi.a hai is ka 
taab kis ko jo hal-e-'mir' sune 
haal hi aur kuchh hai majlis ka"
733,meer-taqi-meer,"patta patta buuTa buuTa haal hamara jaane hai 
jaane na jaane gul hi na jaane baagh to saara jaane hai 
lagne na de bas ho to us ke gauhar-e-gosh ko baale tak 
us ko falak chashm-mah-o-khur ki putli ka taara jaane hai 
aage us mutakabbir ke ham khuda khuda kiya karte hain 
kab maujud khuda ko vo maghrur-e-khud-ara jaane hai 
ashiq sa to saada koi aur na hoga duniya men 
ji ke ziyan ko ishq men us ke apna vaara jaane hai 
charagari bimari-e-dil ki rasm-e-shahr-e-husn nahin 
varna dilbar-e-nadan bhi is dard ka chara jaane hai 
kya hi shikar-farebi par maghrur hai vo sayyad bacha 
taa.ir uDte hava men saare apne asara jaane hai 
mehr o vafa o lutf-o-inayat ek se vaqif in men nahin 
aur to sab kuchh tanz o kinaya ramz o ishara jaane hai 
kya kya fitne sar par us ke laata hai mashuq apna 
jis be-dil be-tab-o-tavan ko ishq ka maara jaane hai 
rakhnon se divar-e-chaman ke munh ko le hai chhupa yaani 
in surakhon ke Tuk rahne ko sau ka nazara jaane hai 
tishna-e-khun hai apna kitna 'mir' bhi nadan talkhi-kash 
dum-dar ab-e-tegh ko us ke ab-e-gavara jaane hai"
734,meer-taqi-meer,"sher ke parde men main ne gham sunaya hai bahut 
marsiye ne dil ke mere bhi rulaya hai bahut 
be-sabab aata nahin ab dam-ba-dam ashiq ko ghash 
dard khincha hai nihayat ranj uThaya hai bahut 
vaadi o kohsar men rota huun DaDhen maar maar 
dilbaran-e-shahr ne mujh ko sataya hai bahut 
va nahin hota kisu se dil girafta ishq ka 
zahiran ghamgin use rahna khush aaya hai bahut 
'mir' gum-gashta ka milna ittifaqi amr hai 
jab kabhu paaya hai khvahish-mand paaya hai bahut"
735,meer-taqi-meer,"tha musta.ar husn se us ke jo nuur tha 
khurshid men bhi us hi ka zarra zuhur tha 
hangama garm-kun jo dil-e-na-subur tha 
paida har ek naale se shor-e-nushur tha 
pahuncha jo aap ko to main pahuncha khuda ke ta.iin 
malum ab hua ki bahut main bhi duur tha 
atish buland dil ki na thi varna ai kalim 
yak sho.ala barq-e-khiraman-e-sad-koh-e-tur tha 
majlis men raat ek tire partave baghair 
kya sham.a kya patang har ik be-huzur tha 
us fasl men ki gul ka gareban bhi hai hava 
divana ho gaya so bahut zi-shu.ur tha 
mun.im ke paas qaqum o sanjab tha to kya 
us rind ki bhi raat guzar ga.i jo uur tha 
ham khaak men mile to mile lekin ai sip.har 
us shokh ko bhi raah pe laana zarur tha 
kal paanv ek kasa-e-sar par jo aa gaya 
yaksar vo ustukhvan shikaston se chuur tha 
kahne laga ki dekh ke chal raah be-khabar 
main bhi kabhu kisu ka sar-e-pur-ghurur tha 
tha vo to rashk-e-hur-e-bahishti hamin men 'mir' 
samjhe na ham to fahm ka apni qusur tha"
736,meer-taqi-meer,"ulTi ho ga.iin sab tadbiren kuchh na dava ne kaam kiya 
dekha is bimari-e-dil ne akhir kaam tamam kiya 
ahd-e-javani ro ro kaaTa piiri men liin ankhen muund 
ya.ani raat bahut the jaage sub.h hui aram kiya 
harf nahin jan-bakhshi men us ki khubi apni qismat ki 
ham se jo pahle kah bheja so marne ka paigham kiya 
nahaq ham majburon par ye tohmat hai mukhtari ki 
chahte hain so aap karen hain ham ko abas badnam kiya 
saare rind aubash jahan ke tujh se sujud men rahte hain 
banke TeDhe tirchhe tikhe sab ka tujh ko imaam kiya 
sarzad ham se be-adabi to vahshat men bhi kam hi hui 
koson us ki or ga.e par sajda har har gaam kiya 
kis ka ka.aba kaisa qibla kaun haram hai kya ehram 
kuche ke us ke bashindon ne sab ko yahin se salam kiya 
shaikh jo hai masjid men nanga raat ko tha mai-khane men 
jubba khirqa kurta Topi masti men in.aam kiya 
kaash ab burqa munh se uTha de varna phir kya hasil hai 
aankh munde par un ne go didar ko apne aam kiya 
yaan ke sapid o siyah men ham ko dakhl jo hai so itna hai 
raat ko ro ro sub.h kiya ya din ko juun tuun shaam kiya 
sub.h chaman men us ko kahin taklif-e-hava le aa.i thi 
rukh se gul ko mol liya qamat se sarv ghulam kiya 
sa.ad-e-simin donon us ke haath men la kar chhoD diye 
bhule us ke qaul-o-qasam par haa.e khayal-e-kham kiya 
kaam hue hain saare zaa.e.a har saa.at ki samajat se 
istighna ki chauguni un ne juun juun main ibram kiya 
aise ahu-e-ram-khurda ki vahshat khoni mushkil thi 
sehr kiya e.ajaz kiya jin logon ne tujh ko raam kiya 
'mir' ke din-o-maz.hab ko ab puchhte kya ho un ne to 
qashqa khincha dair men baiTha kab ka tark islam kiya"
737,meer-taqi-meer,"umr bhar ham rahe sharabi se 
dil-e-pur-khun ki ik gulabi se 
ji Dhaha jaa.e hai sahar se aah 
raat guzregi kis kharabi se 
khilna kam kam kali ne sikha hai 
us ki ankhon ki nim-khvabi se 
burqa uThte hi chand sa nikla 
daagh huun us ki be-hijabi se 
kaam the ishq men bahut par 'mir' 
ham hi farigh hue shitabi se"
738,meer-taqi-meer,"us ka khayal chashm se shab khvab le gaya 
qasme ki ishq ji se mire taab le gaya 
kin nindon ab tu soti hai ai chashm-e-girya-nak 
mizhgan to khol shahr ko sailab le gaya 
aave jo mastaba men to sun lo ki raah se 
vaa.iz ko ek jam-e-mai-e-nab le gaya 
ne dil raha baja hai na sabr o havas o hosh 
aaya jo sail-e-ishq sab asbab le gaya 
mere huzur sham.a ne girya jo sar kiya 
roya main is qadar ki mujhe aab le gaya 
ahval us shikar zubun ka hai jaa.e rahm 
jis na-tavan ko muft na qassab le gaya 
munh ki jhalak se yaar ke behosh ho ga.e 
shab ham ko 'mir' partav-e-mahtab le gaya"
739,meer-taqi-meer,"yaaro mujhe muaaf rakho main nashe men huun 
ab do to jaam khali hi do main nashe men huun 
ek ek qurt daur men yuun hi mujhe bhi do 
jam-e-sharab pur na karo main nashe men huun 
masti se darhami hai miri guftugu ke biich 
jo chaho tum bhi mujh ko kaho main nashe men huun 
ya hathon haath lo mujhe manind-e-jam-e-mai 
ya thoDi duur saath chalo main nashe men huun 
ma.azur huun jo paanv mira be-tarah paDe 
tum sargiran to mujh se na ho main nashe men huun 
bhagi namaz-e-juma to jaati nahin hai kuchh 
chalta huun main bhi Tuk to raho main nashe men huun 
nazuk-mizaj aap qayamat hain 'mir' ji 
juun shisha mere munh na lago main nashe men huun"
740,meer-taqi-meer,"zakhm jhele daagh bhi khaa.e bahut 
dil laga kar ham to pachhta.e bahut 
jab na tab jagah se tum jaaya kiye 
ham to apni or se aa.e bahut 
dair se su-e-haram aaya na Tuk 
ham mizaj apna idhar laa.e bahut 
phuul gul shams o qamar saare hi the 
par hamen in men tumhin bhaa.e bahut 
gar buka is shor se shab ko hai to 
rovenge sone ko ham-sa.e bahut 
vo jo nikla sub.h jaise aftab 
rashk se gul phuul murjha.e bahut 
'mir' se puchha jo main ashiq ho tum 
ho ke kuchh chupke se sharma.e bahut"
741,mirza-ghalib,"aa ki miri jaan ko qarar nahin hai 
taqat-e-bedad-e-intizar nahin hai 
dete hain jannat hayat-e-dahr ke badle 
nashsha ba-andaza-e-khumar nahin hai 
girya nikale hai teri bazm se mujh ko 
haa.e ki rone pe ikhtiyar nahin hai 
ham se abas hai guman-e-ranjish-e-khatir 
khaak men ushshaq ki ghubar nahin hai 
dil se uTha lutf-e-jalva-ha-e-ma.ani 
ghair-e-gul a.ina-e-bahar nahin hai 
qatl ka mere kiya hai ahd to baare 
vaa.e agar ahd ustuvar nahin hai 
tu ne qasam mai-kashi ki khaa.i hai 'ghalib' 
teri qasam ka kuchh e'tibar nahin hai"
742,mirza-ghalib,"aabru kya khaak us gul ki ki gulshan men nahin 
hai gareban nang-e-pairahan jo daman men nahin 
zof se ai girya kuchh baaqi mire tan men nahin 
rang ho kar uD gaya jo khuun ki daman men nahin 
ho ga.e hain jama ajza-e-nigah-e-aftab 
zarre us ke ghar ki divaron ke rauzan men nahin 
kya kahun tariki-e-zindan-e-gham andher hai 
pamba nur-e-sub.h se kam jis ke rauzan men nahin 
raunaq-e-hasti hai ishq-e-khana viran saaz se 
anjuman be-shama hai gar barq khirman men nahin 
zakhm silvane se mujh par chara-jui ka hai taan 
ghair samjha hai ki lazzat zakhm-e-sozan men nahin 
bas-ki hain ham ik bahar-e-naz ke maare hue 
jalva-e-gul ke siva gard apne madfan men nahin 
qatra qatra ik hayula hai na.e nasur ka 
khuun bhi zauq-e-dard se farigh mire tan men nahin 
le ga.i saaqi ki nakhvat qulzum-ashami miri 
mauj-e-mai ki aaj rag miina ki gardan men nahin 
ho fishar-e-zof men kya na-tavani ki numud 
qad ke jhukne ki bhi gunja.ish mire tan men nahin 
thi vatan men shaan kya 'ghalib' ki ho ghurbat men qadr 
be-takalluf huun vo musht-e-khas ki gulkhan men nahin"
743,mirza-ghalib,"aah ko chahiye ik umr asar hote tak 
kaun jiita hai tiri zulf ke sar hote tak 
dam-e-har-mauj men hai halqa-e-sad-kam-e-nahang 
dekhen kya guzre hai qatre pe guhar hote tak 
ashiqi sabr-talab aur tamanna betab 
dil ka kya rang karun khun-e-jigar hote tak 
ta-qayamat shab-e-furqat men guzar ja.egi umr 
saat din ham pe bhi bhari hain sahar hote tak 
ham ne maana ki taghaful na karoge lekin 
khaak ho ja.enge ham tum ko khabar hote tak 
partav-e-khur se hai shabnam ko fana ki ta.alim 
main bhi huun ek inayat ki nazar hote tak 
yak nazar besh nahin fursat-e-hasti ghafil 
garmi-e-bazm hai ik raqs-e-sharar hote tak 
gham-e-hasti ka 'asad' kis se ho juz marg ilaaj 
sham.a har rang men jalti hai sahar hote tak"
744,mirza-ghalib,"a.ina dekh apna sa munh le ke rah ga.e 
sahab ko dil na dene pe kitna ghurur tha 
qasid ko apne haath se gardan na mariye 
us ki khata nahin hai ye mera qusur tha 
zof-e-junun ko vaqt-e-tapish dar bhi duur tha 
ik ghar men mukhtasar bayaban zarur tha 
ai va.e-ghaflat-e-nigah-e-shauq varna yaan 
har paara sang lakht-e-dil-e-koh-e-tur tha 
dars-e-tapish hai barq ko ab jis ke naam se 
vo dil hai ye ki jis ka takhallus subur tha 
har rang men jala 'asad'-e-fitna-intizar 
parvana-e-tajalli-e-sham-e-zuhur tha 
shayad ki mar gaya tire rukhsar dekh kar 
paimana raat maah ka labrez-e-nur tha 
jannat hai teri tegh ke kushton ki muntazir 
jauhar savad-e-jalva-e-mizhgan-e-hur tha"
745,mirza-ghalib,"a.ina kyuun na duun ki tamasha kahen jise 
aisa kahan se la.un ki tujh sa kahen jise 
hasrat ne la rakha tiri bazm-e-khayal men 
gul-dasta-e-nigah suvaida kahen jise 
phunka hai kis ne gosh-e-mohabbat men ai khuda 
afsun-e-intizar tamanna kahen jise 
sar par hujum-e-dard-e-gharibi se Daliye 
vo ek musht-e-khak ki sahra kahen jise 
hai chashm-e-tar men hasrat-e-didar se nihan 
shauq-e-inan gusekhta dariya kahen jise 
darkar hai shaguftan-e-gul-ha-e-aish ko 
sub.h-e-bahar pumba-e-mina kahen jise 
'ghalib' bura na maan jo vaa.iz bura kahe 
aisa bhi koi hai ki sab achchha kahen jise 
ya rab hamen to khvab men bhi mat dikha.iyo 
ye mahshar-e-khayal ki duniya kahen jise 
hai intizar se sharar abad rustakhez 
mizhgan-e-koh-kan rag-e-khara kahen jise 
kis fursat-e-visal pe hai gul ko andalib 
zakhm-e-firaq khanda-e-be-ja kahen jise"
746,mirza-ghalib,"amad-e-khat se hua hai sard jo bazar-e-dost 
dud-e-sham-e-kushta tha shayad khat-e-rukhsar-e-dost 
ai dil-e-na-aqibat-andesh zabt-e-shauq kar 
kaun la sakta hai tab-e-jalva-e-didar-e-dost 
khana-viran-sazi-e-hairat tamasha kijiye 
surat-e-naqsh-e-qadam huun rafta-e-raftar-e-dost 
ishq men bedad-e-rashk-e-ghair ne maara mujhe 
kushta-e-dushman huun akhir garche tha bimar-e-dost 
chashm-e-ma raushan ki us bedard ka dil shaad hai 
dida-e-pur-khun hamara saghar-e-sarshar-e-dost 
ghair yuun karta hai meri pursish us ke hijr men 
be-takalluf dost ho jaise koi gham-khvar-e-dost 
taaki main janun ki hai us ki rasa.i vaan talak 
mujh ko deta hai payam-e-vada-e-didar-e-dost 
jab ki main karta huun apna shikva-e-zof-e-dimagh 
sar kare hai vo hadis-e-zulf-e-ambar-bar-e-dost 
chupke chupke mujh ko rote dekh paata hai agar 
hans ke karta hai bayan-e-shokhi-e-guftar-e-dost 
mehrbani-ha-e-dushman ki shikayat kijiye 
ta bayan kiije sipas-e-lazzat-e-azar-e-dost 
ye ghazal apni mujhe ji se pasand aati hai aap 
hai radif-e-sher men 'ghalib' zi-bas takrar-e-dost 
chashm-e-band-e-khalq juz timsal-e-khud-bini nahin 
aa.ina hai qalib-e-khisht-e-dar-o-divar-e-dost 
barq-e-khirman-zar gauhar hai nigah-e-tez yaan 
ashk ho jaate hain khushk az-garmi-e-raftar-e-dost 
hai sava neze pe us ke qamat-e-nau-khez se 
aftab-e-sub.h-e-mahshar hai gul-e-dastar-e-dost 
ai adu-e-maslahat chand ba-zabt afsurda rah 
kardani hai jam.a tab-e-shokhi-e-didar-e-dost 
laghzishat-e-mastana o josh-e-tamasha hai 'asad' 
atish-e-mai se bahar-e-garmi-e-bazar-e-dost"
747,mirza-ghalib,"amad-e-sailab-e-tufan-e-sada-e-ab hai 
naqsh-e-pa jo kaan men rakhta hai ungli jaada se 
bazm-e-mai vahshat-kada hai kis ki chashm-e-mast ka 
shishe men nabz-e-pari pinhan hai mauj-e-bada se 
dekhta huun vahshat-e-shauq-e-kharosh-amada se 
fal-e-rusva.i sirishk-e-sar-ba-sahra-dada se 
daam gar sabze men pinhan kijiye ta.us ho 
josh-e-nairang-e-bahar arz-e-sahra-dada se 
khema-e-laila siyah o khana-e-majnun kharab 
josh-e-virani hai ishq-e-dagh-e-bairun-dada se 
bazm-e-hasti vo tamasha hai ki jis ko ham 'asad' 
dekhte hain chashm-e-az-khvab-e-adam-nakushada se"
748,mirza-ghalib,"afsos ki dandan ka kiya rizq falak ne 
jin logon ki thi dar-khur-e-aqd-e-guhar angusht 
kaafi hai nishani tira chhalle ka na dena 
khali mujhe dikhla ke ba-vaqt-e-safar angusht 
likhta huun 'asad' sozish-e-dil se sukhan-e-garm 
ta rakh na sake koi mire harf par angusht"
749,mirza-ghalib,"ajab nashat se jallad ke chale hain ham aage 
ki apne saa.e se sar paanv se hai do qadam aage 
qaza ne tha mujhe chaha kharab-e-bada-e-ulfat 
faqat kharab likha bas na chal saka qalam aage 
gham-e-zamana ne jhaDi nashat-e-ishq ki masti 
vagarna ham bhi uThate the lazzat-e-alam aage 
khuda ke vaste daad us junun-e-shauq ki dena 
ki us ke dar pe pahunchte hain nama-bar se ham aage 
ye umr bhar jo pareshaniyan uTha.i hain ham ne 
tumhare aa.iyo ai turrah-ha-e-kham-ba-kham aage 
dil o jigar men pur-afshan jo ek mauja-e-khun hai 
ham apne zom men samjhe hue the us ko dam aage 
qasam janaze pe aane ki mere khate hain 'ghalib' 
hamesha khate the jo meri jaan ki qasam aage"
750,mirza-ghalib,"arz-e-naz-e-shokhi-e-dandan bara.e-khanda hai 
dava-e-jamiyat-e-ahbab ja-e-khanda hai 
hai adam men ghuncha mahv-e-ibrat-e-anjam-e-gul 
yak-jahan zaanu ta.ammul dar-qafa-e-khanda hai 
kulfat-e-afsurdagi ko aish-e-betabi haram 
varna dandan dar dil afshurdan bina-e-khanda hai 
shorish-e-batin ke hain ahbab munkir varna yaan 
dil muhit-e-girya o lab ashna-e-khanda hai 
khud-faroshi-ha-e-hasti bas-ki ja-e-khanda hai 
har shikast-e-qimat-e-dil men sada-e-khanda hai 
naqsh-e-ibrat dar nazar ya naqd-e-ishrat dar bisat 
do-jahan vus.at ba-qadr-e-yak-fa.za-e-khanda hai 
ja-e-istihza hai ishrat-koshi-e-hasti 'asad' 
sub.h o shabnam fursat-e-nashv-o-numa-e-khanda hai"
751,mirza-ghalib,"arz-e-niyaz-e-ishq ke qabil nahin raha 
jis dil pe naaz tha mujhe vo dil nahin raha 
jaata huun dagh-e-hasrat-e-hasti liye hue 
huun sham-e-kushta dar-khur-e-mahfil nahin raha 
marne ki ai dil aur hi tadbir kar ki main 
shayan-e-dast-o-bazu-e-qatil nahin raha 
bar-ru-e-shash-jahat dar-e-a.ina baaz hai 
yaan imtiyaz-e-naqis-o-kamil nahin raha 
va kar diye hain shauq ne band-e-naqab-e-husn 
ghair-az-nigah ab koi haa.il nahin raha 
go main raha rahin-e-sitam-ha-e-rozgar 
lekin tire khayal se ghafil nahin raha 
dil se hava-e-kisht-e-vafa miT ga.i ki vaan 
hasil siva.e hasrat-e-hasil nahin raha 
bedad-e-ishq se nahin Darta magar 'asad' 
jis dil pe naaz tha mujhe vo dil nahin raha 
har-chand main huun tuti-e-shirin-sukhan vale 
a.ina aah mere muqabil nahin raha 
jan-dad-gan ka hausla fursat-gudaz hai 
yaan arsa-e-tapidan-e-bismil nahin raha 
huun qatra-zan ba-vadi-e-hasrat shabana roz 
juz tar-e-ashk jada-e-manzil nahin raha 
ai aah meri khatir-e-vabasta ke siva 
duniya men koi uqda-e-mushkil nahin raha 
andaz-e-nala yaad hain sab mujh ko par 'asad' 
jis dil pe naaz tha mujhe vo dil nahin raha"
752,mirza-ghalib,"asad' ham vo junun-jaulan gada-e-be-sar-o-pa hain 
ki hai sar-panja-e-mizhgan-e-ahu pusht-khar apna"
753,mirza-ghalib,"az-mehr ta-ba-zarra dil-o-dil hai aa.ina 
tuuti ko shash-jihat se muqabil hai aa.ina 
hairat hujum-e-lazzat-e-ghaltani-e-tapish 
simab-e-balish o kamar-e-dil hai aa.ina 
ghaflat ba-bal-e-jauhar-e-shamshir par-fishan 
yaan pusht-e-chashm-e-shokhi-e-qatil hai aa.ina 
hairat-nigah-e-barq-e-tamasha bahar-e-shokh 
dar-parda-e-hava par-e-bismil hai aa.ina 
yaan rah ga.e hain nakhun-e-tadbir TuuT kar 
jauhar-tilism-e-uqda-e-mushkil hai aa.ina 
ham-zanu-e-ta.ammul o ham-jalva-gah-e-gul 
a.ina-band khalvat-o-mahfil hai aa.ina 
dil kar-gah-e-fikr o 'asad' be-nava-e-dil 
yaan sang-e-astana-e-'bedil' hai aa.ina"
754,mirza-ghalib,"ba-nala hasil-e-dil-bastagi faraham kar 
mata-e-khana-e-zanjir juz sada ma.alum 
ba-qadr-e-hausla-e-ishq jalva-rezi hai 
vagarna khana-e-a.ina ki faza ma.alum 
'asad' farefta-e-intikhab-e-tarz-e-jafa 
vagarna dilbari-e-vada-e-vafa ma.alum"
755,mirza-ghalib,"baagh pa kar khafaqani ye Darata hai mujhe 
saya-e-shakh-e-gul af.i nazar aata hai mujhe 
jauhar-e-tegh ba-sar-chashma-e-digar malum 
huun main vo sabza ki zahrab ugata hai mujhe 
mudda.a mahv-e-tamasha-e-shikast-e-dil hai 
a.ina-khana men koi liye jaata hai mujhe 
naala sarmaya-e-yak-alam o aalam kaf-e-khak 
asman baiza-e-quamri nazar aata hai mujhe 
zindagi men to vo mahfil se uTha dete the 
dekhun ab mar ga.e par kaun uThata hai mujhe 
baagh tujh bin gul-e-nargis se Darata hai mujhe 
chahun gar sair-e-chaman aankh dikhata hai mujhe 
shor-e-timsal hai kis rashk-e-chaman ka ya rab 
aa.ina baiza-e-bulbul nazar aata hai mujhe 
hairat-e-a.ina anjam-e-junun huun jyuun sham.a 
kis qadar dagh-e-jigar shola uThata hai mujhe 
main huun aur hairat-e-javed magar zauq-e-khayal 
ba-fusun-e-nigah-e-naz satata hai mujhe 
hairat-e-fikr-e-sukhan saz-e-salamat hai 'asad' 
dil pas-e-zanu-e-a.ina biThata hai mujhe"
756,mirza-ghalib,"bazicha-e-atfal hai duniya mire aage 
hota hai shab-o-roz tamasha mire aage 
ik khel hai aurang-e-sulaiman mire nazdik 
ik baat hai ejaz-e-masiha mire aage 
juz naam nahin surat-e-alam mujhe manzur 
juz vahm nahin hasti-e-ashiya mire aage 
hota hai nihan gard men sahra mire hote 
ghista hai jabin khaak pe dariya mire aage 
mat puchh ki kya haal hai mera tire pichhe 
tu dekh ki kya rang hai tera mire aage 
sach kahte ho khud-bin o khud-ara huun na kyuun huun 
baiTha hai but-e-a.ina-sima mire aage 
phir dekhiye andaz-e-gul-afshani-e-guftar 
rakh de koi paimana-e-sahba mire aage 
nafrat ka guman guzre hai main rashk se guzra 
kyunkar kahun lo naam na un ka mire aage 
iman mujhe roke hai jo khinche hai mujhe kufr 
ka.aba mire pichhe hai kalisa mire aage 
ashiq huun pa mashuq-farebi hai mira kaam 
majnun ko bura kahti hai laila mire aage 
khush hote hain par vasl men yuun mar nahin jaate 
aa.i shab-e-hijran ki tamanna mire aage 
hai maujzan ik qulzum-e-khun kaash yahi ho 
aata hai abhi dekhiye kya kya mire aage 
go haath ko jumbish nahin ankhon men to dam hai 
rahne do abhi saghar-o-mina mire aage 
ham-pesha o ham-mashrab o hamraz hai mera 
'ghalib' ko bura kyuun kaho achchha mire aage"
757,mirza-ghalib,"bahut sahi gham-e-giti sharab kam kya hai 
ghulam-e-saqi-e-kausar huun mujh ko gham kya hai 
tumhari tarz-o-ravish jante hain ham kya hai 
raqib par hai agar lutf to sitam kya hai 
sukhan men khama-e-ghalib ki atish-afshani 
yaqin hai ham ko bhi lekin ab us men dam kya hai 
kaTe to shab kahen kaaTe to saanp kahlave 
koi batao ki vo zulf-e-kham-ba-kham kya hai 
likha kare koi ahkam-e-tala-e-maulud 
kise khabar hai ki vaan jumbish-e-qalam kya hai 
na hashr-o-nashr ka qaa.el na kesh o millat ka 
khuda ke vaste aise ki phir qasam kya hai 
vo dad-o-did garan-maya shart hai hamdam 
vagarna mehr-e-sulaiman-o-jam-e-jam kya hai"
758,mirza-ghalib,"bala se hain jo ye pesh-e-nazar dar-o-divar 
nigah-e-shauq ko hain bal-o-par dar-o-divar 
vufur-e-ashk ne kashane ka kiya ye rang 
ki ho ga.e mire divar-o-dar dar-o-divar 
nahin hai saaya ki sun kar naved-e-maqdam-e-yar 
ga.e hain chand qadam pesh-tar dar-o-divar 
hui hai kis qadar arzani-e-mai-e-jalva 
ki mast hai tire kuche men har dar-o-divar 
jo hai tujhe sar-e-sauda-e-intizar to aa 
ki hain dukan-e-mata-e-nazar dar-o-divar 
hujum-e-girya ka saman kab kiya main ne 
ki gir paDe na mire paanv par dar-o-divar 
vo aa raha mire ham-sa.e men to saa.e se 
hue fida dar-o-divar par dar-o-divar 
nazar men khaTke hai bin tere ghar ki abadi 
hamesha rote hain ham dekh kar dar-o-divar 
na puchh be-khudi-e-aish-e-maqdam-e-sailab 
ki nachte hain paDe sar-ba-sar dar-o-divar 
na kah kisi se ki 'ghalib' nahin zamane men 
harif-e-raz-e-mohabbat magar dar-o-divar"
759,mirza-ghalib,"barshikal-e-girya-e-ashiq hai dekha chahiye 
khil ga.i manind-e-gul sau ja se divar-e-chaman 
ulfat-e-gul se ghalat hai dava-e-varastagi 
sarv hai ba-vasf-e-azadi giraftar-e-chaman 
saaf hai az bas-ki aks-e-gul se gulzar-e-chaman 
janashin-e-jauhar-e-a.ina hai khar-e-chaman 
hai nazakat bas ki fasl-e-gul men me.amar-e-chaman 
qalib-e-gul men Dhali hai khisht-e-divar-e-chaman 
teri ara.ish ka istiqbal karti hai bahar 
jauhar-e-a.ina hai yaan naqsh-e-ehzar-e-chaman 
bas ki paa.i yaar ki rangin-ada.i se shikast 
hai kulah-e-naz-e-gul bar taq-e-divar-e-chaman 
vaqt hai gar bulbul-e-miskin zulekha.i kare 
yusuf-e-gul jalva-farma hai ba-bazar-e-chaman 
vahshat-afza girya-ha mauquf-e-fasl-e-gul 'asad' 
chashm-e-dariya-rez hai mizab-e-sarkar-e-chaman"
760,mirza-ghalib,"bas-ki dushvar hai har kaam ka asan hona 
aadmi ko bhi mayassar nahin insan hona 
girya chahe hai kharabi mire kashane ki 
dar o divar se Tapke hai bayaban hona 
va-e-divangi-e-shauq ki har dam mujh ko 
aap jaana udhar aur aap hi hairan hona 
jalva az-bas-ki taqaza-e-nigah karta hai 
jauhar-e-a.ina bhi chahe hai mizhgan hona 
ishrat-e-qatl-gah-e-ahl-e-tamanna mat puchh 
id-e-nazzara hai shamshir ka uryan hona 
le ga.e khaak men ham dagh-e-tamanna-e-nashat 
tu ho aur aap ba-sad-rang-e-gulistan hona 
ishrat-e-para-e-dil zakhm-e-tamanna khana 
lazzat-e-rish-e-jigar gharq-e-namak-dan hona 
ki mire qatl ke ba.ad us ne jafa se tauba 
haa.e us zud-pashiman ka pasheman hona 
haif us chaar girah kapDe ki qismat 'ghalib' 
jis ki qismat men ho ashiq ka gareban hona"
761,mirza-ghalib,"bazm-e-shahanshah men ash.ar ka daftar khula 
rakhiyo ya rab ye dar-e-ganjina-e-gauhar khula 
shab hui phir anjum-e-rakhshanda ka manzar khula 
is takalluf se ki goya but-kade ka dar khula 
garche huun divana par kyuun dost ka kha.un fareb 
astin men dashna pinhan haath men nashtar khula 
go na samjhun us ki baten go na pa.un us ka bhed 
par ye kya kam hai ki mujh se vo pari-paikar khula 
hai khayal-e-husn men husn-e-amal ka sa khayal 
khuld ka ik dar hai meri gor ke andar khula 
munh na khulne par hai vo aalam ki dekha hi nahin 
zulf se baDh kar naqab us shokh ke munh par khula 
dar pe rahne ko kaha aur kah ke kaisa phir gaya 
jitne arse men mira lipTa hua bistar khula 
kyuun andheri hai shab-e-gham hai balaon ka nuzul 
aaj udhar hi ko rahega dida-e-akhtar khula 
kya rahun ghurbat men khush jab ho havadis ka ye haal 
naama laata hai vatan se nama-bar aksar khula 
us ki ummat men huun main mere rahen kyuun kaam band 
vaste jis shah ke 'ghalib' gumbad-e-be-dar khula"
762,mirza-ghalib,"be-e'tidaliyon se subuk sab men ham hue 
jitne ziyada ho ga.e utne hi kam hue 
pinhan tha daam sakht qarib ashiyan ke 
uDne na paa.e the ki giraftar ham hue 
hasti hamari apni fana par dalil hai 
yaan tak miTe ki aap ham apni qasam hue 
sakhti kashan-e-ishq ki puchhe hai kya khabar 
vo log rafta rafta sarapa alam hue 
teri vafa se kya ho talafi ki dahr men 
tere siva bhi ham pe bahut se sitam hue 
likhte rahe junun ki hikayat-e-khun-chakan 
har-chand is men haath hamare qalam hue 
allah re teri tundi-e-khu jis ke biim se 
ajza-e-nala dil men mire rizq-e-ham hue 
ahl-e-havas ki fat.h hai tark-e-nabard-e-ishq 
jo paanv uTh ga.e vahi un ke alam hue 
naale adam men chand hamare supurd the 
jo vaan na khinch sake so vo yaan aa ke dam hue 
chhoDi 'asad' na ham ne gada.i men dil-lagi 
saa.il hue to ashiq-e-ahl-e-karam hue"
763,mirza-ghalib,"bim-e-raqib se nahin karte vida-e-hosh 
majbur yaan talak hue ai ikhtiyar haif 
jalta hai dil ki kyuun na ham ik baar jal ga.e 
ai na-tamami-e-nafas-e-shola-bar haif"
764,mirza-ghalib,"bisat-e-ijz men tha ek dil yak qatra khuun vo bhi 
so rahta hai ba-andaz-e-chakidan sar-nigun vo bhi 
rahe us shokh se azurda ham chande takalluf se 
takalluf bartaraf tha ek andaz-e-junun vo bhi 
khayal-e-marg kab taskin dil-e-azurda ko bakhshe 
mire dam-e-tamanna men hai ik said-e-zabun vo bhi 
na karta kaash naala mujh ko kya malum tha hamdam 
ki hoga ba.is-e-afza.ish-e-dard-e-darun vo bhi 
na itna burrish-e-tegh-e-jafa par naaz farmao 
mire dariya-e-be-tabi men hai ik mauj-e-khun vo bhi 
mai-e-ishrat ki khvahish saqi-e-gardun se kya kiije 
liye baiTha hai ik do chaar jam-e-vazh-gun vo bhi 
mire dil men hai 'ghalib' shauq-e-vasl o shikva-e-hijran 
khuda vo din kare jo us se main ye bhi kahun vo bhi 
mujhe ma.alum hai jo tu ne mere haq men socha hai 
kahin ho jaa.e jald ai gardish-e-gardun-e-dun vo bhi 
nazar rahat pe meri kar na va.ada shab ke aane ka 
ki meri khvab-bandi ke liye hoga fusun vo bhi"
765,mirza-ghalib,"chahiye achchhon ko jitna chahiye 
ye agar chahen to phir kya chahiye 
sohbat-e-rindan se vajib hai hazar 
ja-e-mai apne ko khincha chahiye 
chahne ko tere kya samjha tha dil 
baare ab is se bhi samjha chahiye 
chaak mat kar jaib be-ayyam-e-gul 
kuchh udhar ka bhi ishara chahiye 
dosti ka parda hai beganagi 
munh chhupana ham se chhoDa chahiye 
dushmani ne meri khoya ghair ko 
kis qadar dushman hai dekha chahiye 
apni rusva.i men kya chalti hai sa.i 
yaar hi hangama-ara chahiye 
munhasir marne pe ho jis ki umiid 
na-umidi us ki dekha chahiye 
ghafil in mah-tal.aton ke vaste 
chahne vaala bhi achchha chahiye 
chahte hain khub-ruyon ko 'asad' 
aap ki surat to dekha chahiye"
766,mirza-ghalib,"chaak ki khvahish agar vahshat ba-uryani kare 
sub.h ke manind zakhm-e-dil garebani kare 
jalve ka tere vo aalam hai ki gar kiije khayal 
dida-e-dil ko ziyarat-gah-e-hairani kare 
hai shikastan se bhi dil naumid ya rab kab talak 
abgina koh par arz-e-giran-jani kare 
mai-kada gar chashm-e-mast-e-naz se paave shikast 
mu-e-shisha dida-e-saghar ki mizhgani kare 
khatt-e-ariz se likha hai zulf ko ulfat ne ahd 
yak-qalam manzur hai jo kuchh pareshani kare"
767,mirza-ghalib,"chashm-e-khuban khamushi men bhi nava-pardaz hai 
surma to kahve ki dud-e-sho.ala-e-avaz hai 
paikar-e-ushshaq saz-e-tala-e-na-saz hai 
naala goya gardish-e-saiyyara ki avaz hai 
dast-gah-e-dida-e-khun-bar-e-majnun dekhna 
yak-bayaban jalva-e-gul farsh-e-pa-andaz hai 
chashm-e-khuban mai-farosh-e-nashshah-zar-e-naz hai 
surma goya mauj-e-dud-e-shola-e-avaz hai 
hai sarir-e-khama rezish-ha-e-istiqbal-e-naz 
naama khud paigham ko bal-o-par-e-parvaz hai 
sar-navisht-e-iztirab-anjami-e-ulfat na puchh 
nal-e-khama khar-khar-e-khatir-e-aghaz hai 
shokhi-e-iz.har ghair-az-vahshat-e-majnun nahin 
laila-e-mani 'asad' mahmil-nashin-e-raz hai 
naghma hai kanon men us ke nala-e-murgh-e-asir 
rishta-e-pa yaan nava-saman-e-band-e-saz hai 
sharm hai tarz-e-talash-e-intikhab-e-yak-nigah 
iztirab-e-chashm barpa dokhta-ghammaz hai"
768,mirza-ghalib,"daa.im paDa hua tire dar par nahin huun main 
khaak aisi zindagi pe ki patthar nahin huun main 
kyuun gardish-e-mudam se ghabra na jaa.e dil 
insan huun piyala o saghar nahin huun main 
ya-rab zamana mujh ko miTata hai kis liye 
lauh-e-jahan pe harf-e-mukarrar nahin huun main 
had chahiye saza men uqubat ke vaste 
akhir gunahgar huun kafar nahin huun main 
kis vaste aziiz nahin jante mujhe 
la.al o zamurrad o zar o gauhar nahin huun main 
rakhte ho tum qadam miri ankhon se kyuun daregh 
rutbe men mahr-o-mah se kam-tar nahin huun main 
karte ho mujh ko man.a-e-qadam-bos kis liye 
kya asman ke bhi barabar nahin huun main 
'ghalib' vazifa-khvar ho do shaah ko dua 
vo din ga.e ki kahte the naukar nahin huun main"
769,mirza-ghalib,"dahr men naqsh-e-vafa vaj.h-e-tasalli na hua 
hai ye vo lafz ki sharminda-e-ma.ani na hua 
sabza-e-khat se tira kakul-e-sarkash na daba 
ye zamurrad bhi harif-e-dam-e-af.i na hua 
main ne chaha tha ki andoh-e-vafa se chhuTun 
vo sitamgar mire marne pe bhi raazi na hua 
dil guzargah-e-khayal-e-mai-o-saghar hi sahi 
gar nafas jada-e-sar-manzil-e-taqvi na hua 
huun tire va.ada na karne men bhi raazi ki kabhi 
gosh minnat-kash-e-gulbang-e-tasalli na hua 
kis se mahrumi-e-qismat ki shikayat kiije 
ham ne chaha tha ki mar jaa.en so vo bhi na hua 
mar gaya sadma-e-yak-jumbish-e-lab se 'ghalib' 
na-tavani se harif-e-dam-e-isi na hua 
na hui ham se raqam hairat-e-khatt-e-rukh-e-yar 
safha-e.a.ina jaulan-gah-e-tuti na hua 
vus.at-e-rahmat-e-haq dekh ki bakhsha jaave 
mujh sa kafir ki jo mamnun-e-ma.asi na hua"
770,mirza-ghalib,"dar-khur-e-qahr-o-ghazab jab koi ham sa na hua 
phir ghalat kya hai ki ham sa koi paida na hua 
bandagi men bhi vo azada o khud-bin hain ki ham 
ulTe phir aa.e dar-e-ka.aba agar va na hua 
sab ko maqbul hai da.ava tiri yakta.i ka 
ru-ba-ru koi but-e-a.ina-sima na hua 
kam nahin nazish-e-hamnami-e-chashm-e-khuban 
tera bimar bura kya hai gar achchha na hua 
siine ka daagh hai vo naala ki lab tak na gaya 
khaak ka rizq hai vo qatra ki dariya na hua 
naam ka mere hai jo dukh ki kisi ko na mila 
kaam men mere hai jo fitna ki barpa na hua 
har-bun-e-mu se dam-e-zikr na Tapke khuun naab 
hamza ka qissa hua ishq ka charcha na hua 
qatra men dajla dikha.i na de aur juzv men kul 
khel laDkon ka hua dida-e-bina na hua 
thi khabar garm ki 'ghalib' ke uDenge purze 
dekhne ham bhi ga.e the pa tamasha na hua"
771,mirza-ghalib,"dard minnat-kash-e-dava na hua 
main na achchha hua bura na hua 
jam.a karte ho kyuun raqibon ko 
ik tamasha hua gila na hua 
ham kahan qismat azmane jaa.en 
tu hi jab khanjar-azma na hua 
kitne shirin hain tere lab ki raqib 
galiyan kha ke be-maza na hua 
hai khabar garm un ke aane ki 
aaj hi ghar men boriya na hua 
kya vo namrud ki khuda.i thi 
bandagi men mira bhala na hua 
jaan di di hui usi ki thi 
haq to yuun hai ki haq ada na hua 
zakhm gar dab gaya lahu na thama 
kaam gar ruk gaya rava na hua 
rahzani hai ki dil-sitani hai 
le ke dil dil-sitan ravana hua 
kuchh to paDhiye ki log kahte hain 
aaj 'ghalib' ghazal-sara na hua"
772,mirza-ghalib,"dard se mere hai tujh ko be-qarari haa.e haa.e 
kya hui zalim tiri ghaflat-shi.ari haa.e haa.e 
tere dil men gar na tha ashob-e-gham ka hausla 
tu ne phir kyuun ki thi meri gham-gusari haa.e haa.e 
kyuun miri gham-khvargi ka tujh ko aaya tha khayal 
dushmani apni thi meri dost-dari haa.e haa.e 
umr bhar ka tu ne paiman-e-vafa bandha to kya 
umr ko bhi to nahin hai pa.edari haa.e haa.e 
zahr lagti hai mujhe ab-o-hava-e-zindagi 
ya.ani tujh se thi ise na-sazgari haa.e haa.e 
gul-fishani-ha-e-naz-e-jalva ko kya ho gaya 
khaak par hoti hai teri lala-kari haa.e haa.e 
sharm-e-rusva.i se ja chhupna naqab-e-khak men 
khatm hai ulfat ki tujh par parda-dari haa.e haa.e 
khaak men namus-e-paiman-e-mohabbat mil ga.i 
uTh ga.i duniya se rah-o-rasm-e-yari haa.e haa.e 
haath hi tegh-azma ka kaam se jaata raha 
dil pe ik lagne na paaya zakhm-e-kari haa.e haa.e 
kis tarah kaaTe koi shab-ha-e-tar-e-barshigal 
hai nazar khu-karda-e-akhtar-shumari haa.e haa.e 
gosh mahjur-e-payam o chashm-e-mahrum-e-jamal 
ek dil tis par ye na-ummid-vari haa.e haa.e 
ishq ne pakDa na tha 'ghalib' abhi vahshat ka rang 
rah gaya tha dil men jo kuchh zauq-e-khvari haa.e haa.e"
773,mirza-ghalib,"dekh kar dar-parda garm-e-daman-afshani mujhe 
kar ga.i vabasta-e-tan meri uryani mujhe 
ban gaya tegh-e-nigah-e-yar ka sang-e-fasan 
marhaba main kya mubarak hai giran-jani mujhe 
kyuun na ho be-iltifati us ki khatir jam.a hai 
janta hai mahv-e-pursish-ha-e-pinhani mujhe 
mere gham-khane ki qismat jab raqam hone lagi 
likh diya min-jumla-e-asbab-e-virani mujhe 
bad-guman hota hai vo kafir na hota kaash ke 
is qadar zauq-e-nava-e-murgh-e-bustani mujhe 
vaa.e vaan bhi shor-e-mahshar ne na dam lene diya 
le gaya tha gor men zauq-e-tan-asani mujhe 
va.ada aane ka vafa kiije ye kya andaz hai 
tum ne kyuun saunpi hai mere ghar ki darbani mujhe 
haan nashat-e-amad-e-fasl-e-bahari vaah vaah 
phir hua hai taaza sauda-e-ghazal-khvani mujhe 
di mire bhaa.i ko haq ne az-sar-e-nau zindagi 
mirza yusuf hai 'ghalib' yusuf-e-sani mujhe"
774,mirza-ghalib,"dekhna qismat ki aap apne pe rashk aa jaa.e hai 
main use dekhun bhala kab mujh se dekha jaa.e hai 
haath dho dil se yahi garmi gar andeshe men hai 
abgina tundi-e-sahba se pighla jaa.e hai 
ghair ko ya rab vo kyunkar mana-e-gustakhi kare 
gar haya bhi us ko aati hai to sharma jaa.e hai 
shauq ko ye lat ki har dam naala khinche ja.iye 
dil ki vo halat ki dam lene se ghabra jaa.e hai 
duur chashm-e-bad tiri bazm-e-tarab se vaah vaah 
naghma ho jaata hai vaan gar naala mera jaa.e hai 
garche hai tarz-e-taghaful parda-dar-e-raz-e-ishq 
par ham aise kho.e jaate hain ki vo pa jaa.e hai 
us ki bazm-ara.iyan sun kar dil-e-ranjur yaan 
misl-e-naqsh-e-mudda.a-e-ghair baiTha jaa.e hai 
ho ke ashiq vo pari-rukh aur nazuk ban gaya 
rang khulta jaa.e hai jitna ki uDta jaa.e hai 
naqsh ko us ke musavvir par bhi kya kya naaz hain 
khinchta hai jis qadar utna hi khinchta jaa.e hai 
saaya mera mujh se misl-e-dud bhage hai 'asad' 
paas mujh atish-ba-jan ke kis se Thahra jaa.e hai"
775,mirza-ghalib,"dhamki men mar gaya jo na bab-e-nabard tha 
ishq-e-nabard-pesha talabgar-e-mard tha 
tha zindagi men marg ka khaTka laga hua 
uDne se pesh-tar bhi mira rang zard tha 
talif nuskha-ha-e-vafa kar raha tha main 
majmua-e-khayal abhi fard fard tha 
dil ta jigar ki sahil-e-dariya-e-khun hai ab 
is rahguzar men jalva-e-gul aage gard tha 
jaati hai koi kashmakash andoh-e-ishq ki 
dil bhi agar gaya to vahi dil ka dard tha 
ahbab charasazi-e-vahshat na kar sake 
zindan men bhi khayal bayaban-navard tha 
ye lash-e-be-kafan 'asad'-e-khasta-jan ki hai 
haq maghfirat kare ajab azad mard tha"
776,mirza-ghalib,"dhota huun jab main piine ko us sim-tan ke paanv 
rakhta hai zid se khinch ke bahar lagan ke paanv 
di sadgi se jaan paDun kohkan ke paanv 
haihat kyuun na TuuT ga.e pir-zan ke paanv 
bhage the ham bahut so usi ki saza hai ye 
ho kar asiir dabte hain rahzan ke paanv 
marham ki justuju men phira huun jo duur duur 
tan se siva figar hain is khasta-tan ke paanv 
allah-re zauq-e-dasht-navardi ki ba.ad-e-marg 
hilte hain khud-ba-khud mire andar kafan ke paanv 
hai josh-e-gul bahar men yaan tak ki har taraf 
uDte hue ulajhte hain murgh-e-chaman ke paanv 
shab ko kisi ke khvab men aaya na ho kahin 
dukhte hain aaj us but-e-nazuk-badan ke paanv 
'ghalib' mire kalam men kyunkar maza na ho 
piita huun dhoke khusrav-e-shirin-sukhan ke paanv"
777,mirza-ghalib,"divangi se dosh pe zunnar bhi nahin 
ya.ani hamare jeb men ik taar bhi nahin 
dil ko niyaz-e-hasrat-e-didar kar chuke 
dekha to ham men taqat-e-didar bhi nahin 
milna tira agar nahin asan to sahl hai 
dushvar to yahi hai ki dushvar bhi nahin 
be-ishq umr kaT nahin sakti hai aur yaan 
taqat ba-qadr-e-lazzat-e-azar bhi nahin 
shoridgi ke haath se hai sar vabal-e-dosh 
sahra men ai khuda koi divar bhi nahin 
gunja.ish-e-adavat-e-aghyar yak taraf 
yaan dil men zo.af se havas-e-yar bhi nahin 
Dar nala-ha-e-zar se mere khuda ko maan 
akhir nava-e-murgh-e-giraftar bhi nahin 
dil men hai yaar ki saf-e-mizhgan se ru-kashi 
halanki taqat-e-khalish-e-khar bhi nahin 
is sadgi pe kaun na mar jaa.e ai khuda 
laDte hain aur haath men talvar bhi nahin 
dekha 'asad' ko khalvat-o-jalvat men bar-ha 
divana gar nahin hai to hushyar bhi nahin"
778,mirza-ghalib,"dil-e-nadan tujhe hua kya hai 
akhir is dard ki dava kya hai 
ham hain mushtaq aur vo be-zar 
ya ilahi ye majra kya hai 
main bhi munh men zaban rakhta huun 
kaash puchho ki mudda.a kya hai 
jab ki tujh bin nahin koi maujud 
phir ye hangama ai khuda kya hai 
ye pari-chehra log kaise hain 
ghamza o ishva o ada kya hai 
shikan-e-zulf-e-ambarin kyuun hai 
nigah-e-chashm-e-surma sa kya hai 
sabza o gul kahan se aa.e hain 
abr kya chiiz hai hava kya hai 
ham ko un se vafa ki hai ummid 
jo nahin jante vafa kya hai 
haan bhala kar tira bhala hoga 
aur darvesh ki sada kya hai 
jaan tum par nisar karta huun 
main nahin janta dua kya hai 
main ne maana ki kuchh nahin 'ghalib' 
muft haath aa.e to bura kya hai"
779,mirza-ghalib,"dil hi to hai na sang-o-khisht dard se bhar na aa.e kyuun 
ro.enge ham hazar baar koi hamen sata.e kyuun 
dair nahin haram nahin dar nahin astan nahin 
baiThe hain rahguzar pe ham ghair hamen uTha.e kyuun 
jab vo jamal-e-dil-faroz surat-e-mehr-e-nim-roz 
aap hi ho nazzara-soz parde men munh chhupa.e kyuun 
dashna-e-ghamza jan-sitan navak-e-naz be-panah 
tera hi aks-e-rukh sahi samne tere aa.e kyuun 
qaid-e-hayat o band-e-gham asl men donon ek hain 
maut se pahle aadmi gham se najat paa.e kyuun 
husn aur us pe husn-e-zan rah ga.i bul-havas ki sharm 
apne pe e'timad hai ghair ko azma.e kyuun 
vaan vo ghurur-e-izz-o-naz yaan ye hijab-e-pas-e-vaza.a 
raah men ham milen kahan bazm men vo bula.e kyuun 
haan vo nahin khuda-parast jaao vo bevafa sahi 
jis ko ho diin o dil aziiz us ki gali men jaa.e kyuun 
'ghalib'-e-khasta ke baghair kaun se kaam band hain 
roiye zaar zaar kya kijiye haa.e haa.e kyuun"
780,mirza-ghalib,"dil laga kar lag gaya un ko bhi tanha baiThna 
baare apni bekasi ki ham ne paa.i daad yaan 
hain zaval-amada ajza afrinash ke tamam 
mahr-e-gardun hai charagh-e-rahguzar-e-bad yaan 
hai tarahhum-afrin ara.ish-e-be-dad yaan 
ashk-e-chashm-e-dam hai har dana-e-sayyad yaan 
hai gudaz-e-mom andaz-e-chakidan-ha-e-khun 
nish-e-zambur-e-asal hai nashtar-e-fassad yaan 
na-gavara hai hamen ehsan-e-sahab-daulatan 
hai zar-e-gul bhi nazar men jauhar-e-faulad yaan 
jumbish-e-dil se hue hain uqda-ha-e-kar va 
kam-tarin mazdur-e-sangin-dast hai farhad yaan 
qatra-ha-e-khun-e-bismil zeb-e-daman hain 'asad' 
hai tamasha kardani gul-chini-e-jallad yaan"
781,mirza-ghalib,"dil mira soz-e-nihan se be-muhaba jal gaya 
atish-e-khamosh ki manind goya jal gaya 
dil men zauq-e-vasl o yad-e-yar tak baaqi nahin 
aag is ghar men lagi aisi ki jo tha jal gaya 
main adam se bhi pare huun varna ghafil bar-ha 
meri ah-e-atishin se bal-e-anqa jal gaya 
arz kiije jauhar-e-andesha ki garmi kahan 
kuchh khayal aaya tha vahshat ka ki sahra jal gaya 
dil nahin tujh ko dikhata varna daghon ki bahar 
is charaghan ka karun kya kar-farma jal gaya 
main huun aur afsurdagi ki aarzu 'ghalib' ki dil 
dekh kar tarz-e-tapak-e-ahl-e-duniya jal gaya 
khanman-e-ashiqan dukan-e-atish-baz hai 
sho.ala-ru jab ho ga.e garm-e-tamasha jal gaya 
ta kuja afsos-e-garmi-ha-e-sohbat ai khayal 
dil ba-soz-e-atish-e-dagh-e-tamanna jal gaya 
hai 'asad' begana-e-afsurdagi ai bekasi 
dil z-andaz-e-tapak-e-ahl-e-duniya jal gaya 
duud mera sumbulistan se kare hai ham-sari 
bas-ki shauq-e-atish-e-gul se sarapa jal gaya 
sham.a-ruyan ki sar-angusht-e-hina.i dekh kar 
ghuncha-e-gul par-fishan parvana-asa jal gaya"
782,mirza-ghalib,"dil se tiri nigah jigar tak utar ga.i 
donon ko ik ada men raza-mand kar ga.i 
shaq ho gaya hai siina khusha lazzat-e-faragh 
taklif-e-parda-dari-e-zakhm-e-jigar ga.i 
vo bada-e-shabana ki sarmastiyan kahan 
uThiye bas ab ki lazzat-e-khvab-e-sahar ga.i 
uDti phire hai khaak miri ku-e-yar men 
baare ab ai hava havas-e-bal-o-par ga.i 
dekho to dil-farebi-e-andaz-e-naqsh-e-pa 
mauj-e-khiram-e-yar bhi kya gul katar ga.i 
har bul-havas ne husn-parasti shi.ar ki 
ab abru-e-sheva-e-ahl-e-nazar ga.i 
nazzare ne bhi kaam kiya vaan naqab ka 
masti se har nigah tire rukh par bikhar ga.i 
farda o di ka tafraqa yak baar miT gaya 
kal tum ga.e ki ham pe qayamat guzar ga.i 
maara zamane ne asadullah khaan tumhen 
vo valvale kahan vo javani kidhar ga.i"
783,mirza-ghalib,"diya hai dil agar us ko bashar hai kya kahiye 
hua raqib to ho nama-bar hai kya kahiye 
ye zid ki aaj na aave aur aa.e bin na rahe 
qaza se shikva hamen kis qadar hai kya kahiye 
rahe hai yuun gah-o-be-gah ki ku-e-dost ko ab 
agar na kahiye ki dushman ka ghar hai kya kahiye 
zahe karishma ki yuun de rakkha hai ham ko fareb 
ki bin kahe hi unhen sab khabar hai kya kahiye 
samajh ke karte hain bazar men vo pursish-e-hal 
ki ye kahe ki sar-e-rahguzar hai kya kahiye 
tumhen nahin hai sar-e-rishta-e-vafa ka khayal 
hamare haath men kuchh hai magar hai kya kahiye 
unhen saval pe zom-e-junun hai kyuun laDiye 
hamen javab se qat-e-nazar hai kya kahiye 
hasad saza-e-kamal-e-sukhan hai kya kijiye 
sitam baha-e-mata-e-hunar hai kya kahiye 
kaha hai kis ne ki 'ghalib' bura nahin lekin 
siva.e is ke ki ashufta-sar hai kya kahiye"
784,mirza-ghalib,"donon jahan de ke vo samjhe ye khush raha 
yaan aa paDi ye sharm ki takrar kya karen 
thak thak ke har maqam pe do chaar rah ga.e 
tera pata na paa.en to na-char kya karen 
kya sham.a ke nahin hain hava-khvah bazm men 
ho gham hi jan-gudaz to gham-khvar kya karen"
785,mirza-ghalib,"dost gham-khvari men meri sa.i farmavenge kya 
zakhm ke bharte talak nakhun na baDh javenge kya 
be-niyazi had se guzri banda-parvar kab talak 
ham kahenge hal-e-dil aur aap farmavenge kya 
hazrat-e-naseh gar aaven diida o dil farsh-e-rah 
koi mujh ko ye to samjha do ki samajhavenge kya 
aaj vaan tegh o kafan bandhe hue jaata huun main 
uzr mere qatl karne men vo ab lavenge kya 
gar kiya naseh ne ham ko qaid achchha yuun sahi 
ye junun-e-ishq ke andaz chhuT javenge kya 
khana-zad-e-zulf hain zanjir se bhagenge kyuun 
hain giraftar-e-vafa zindan se ghabaravenge kya 
hai ab is mamure men qaht-e-gham-e-ulfat 'asad' 
ham ne ye maana ki dilli men rahen khavenge kya"
786,mirza-ghalib,"ek ek qatre ka mujhe dena paDa hisab 
khun-e-jigar vadi.at-e-mizhgan-e-yar tha 
ab main huun aur matam-e-yak-shahr-arazu 
toDa jo tu ne aa.ina timsal-dar tha 
galiyon men meri na.ash ko khinche phiro ki main 
jan-dada-e-hava-e-sar-e-rahguzar tha 
mauj-e-sarab-e-dasht-e-vafa ka na puchh haal 
har zarra misl-e-jauhar-e-tegh ab-dar tha 
kam jante the ham bhi gham-e-ishq ko par ab 
dekha to kam hue pa gham-e-rozgar tha 
kis ka junun-e-did tamanna-shikar tha 
a.ina-khana vadi-e-jauhar-ghubar tha 
kis ka khayal a.ina-e-intizar tha 
har barg-e-gul ke parde men dil be-qarar tha 
juun ghuncha-o-gul afat-e-fal-e-nazar na puchh 
paikan se tere jalva-e-zakhm ashkar tha 
dekhi vafa-e-fursat-e-ranj-o-nashat-e-dahr 
khamyaza yak-darazi-e-umr-e-khumar tha 
sub.h-e-qayamat ek dum-e-gurg thi 'asad' 
jis dasht men vo shokh-e-do-alam shikar tha"
787,mirza-ghalib,"ek ja harf-e-vafa likkha tha so bhi miT gaya 
zahiran kaghaz tire khat ka ghalat-bar-dar hai 
ji jale zauq-e-fana ki na-tamami par na kyuun 
ham nahin jalte nafas har chand atish-bar hai 
aag se paani men bujhte vaqt uThti hai sada 
har koi darmandagi men naale se na-char hai 
hai vahi bad-masti-e-har-zarra ka khud uzr-khvah 
jis ke jalve se zamin ta asman sarshar hai 
mujh se mat kah tu hamen kahta tha apni zindagi 
zindagi se bhi mira ji in dinon be-zar hai 
aankh ki tasvir sar-name pe khinchi hai ki ta 
tujh pe khul jaave ki is ko hasrat-e-didar hai"
788,mirza-ghalib,"farigh mujhe na jaan ki manind-e-sub.h-o-mehr 
hai dagh-e-ishq zinat-e-jeb-e-kafan hunuz 
hai naz-e-muflisan zar-e-az-dast-rafta par 
huun gul-farosh-e-shokhi-e-dagh-e-kohan hunuz 
mai-khana-e-jigar men yahan khaak bhi nahin 
khamyaza khinche hai but-e-be-dad-fan hunuz 
juun jaada sar-ba-ku-e-tamanna-e-be-dili 
zanjir-e-pa hai rishta-e-hubbul-vatan hunuz"
789,mirza-ghalib,"fariyad ki koi lai nahin hai 
naala paband-e-nai nahin hai 
kyuun bote hain baghban tonbe 
gar baagh gada-e-mai nahin hai 
har-chand har ek shai men tu hai 
par tujh si koi shai nahin hai 
haan kha.iyo mat fareb-e-hasti 
har-chand kahen ki hai nahin hai 
shadi se guzar ki gham na hove 
urdi jo na ho to dai nahin hai 
kyuun radd-e-qadah kare hai zahid 
mai hai ye magas ki qai nahin hai 
hasti hai na kuchh adam hai 'ghalib' 
akhir tu kya hai ai nahin hai"
790,mirza-ghalib,"ghafil ba-vahm-e-naz khud-ara hai varna yaan 
be-shana-e-saba nahin turra gayah ka 
bazm-e-qadah se aish-e-tamanna na rakh ki rang 
said-e-ze-dam-e-jasta hai us dam-gah ka 
rahmat agar qubul kare kya ba.iid hai 
sharmindagi se uzr na karna gunah ka 
maqtal ko kis nashat se jaata huun main ki hai 
pur-gul khayal-e-zakhm se daman nigah ka 
jaan dar-hava-e-yak-nigah-e-garm hai 'asad' 
parvana hai vakil tire dad-khvah ka 
uzlat-guzin-e-bazm hain vamandagan-e-did 
mina-e-mai hai aabla pa-e-nigah ka 
har gaam aable se hai dil dar-tah-e-qadam 
kya biim ahl-e-dard ko sakhti-e-rah ka 
ta.us-e-dar-rikab hai har zarra aah ka 
ya-rab nafas ghubar hai kis jalva-gah ka 
jeb-e-niyaz-e-ishq nishan-dar-e-naz hai 
a.ina huun shikastan-e-tarf-e-kulah ka"
791,mirza-ghalib,"ga.i vo baat ki ho guftugu to kyunkar ho 
kahe se kuchh na hua phir kaho to kyunkar ho 
hamare zehn men us fikr ka hai naam visal 
ki gar na ho to kahan jaa.en ho to kyunkar ho 
adab hai aur yahi kashmakash to kya kiije 
haya hai aur yahi gu-magu to kyunkar ho 
tumhin kaho ki guzara sanam-paraston ka 
buton ki ho agar aisi hi khu to kyunkar ho 
ulajhte ho tum agar dekhte ho a.ina 
jo tum se shahr men hon ek do to kyunkar ho 
jise nasib ho roz-e-siyah mera sa 
vo shakhs din na kahe raat ko to kyunkar ho 
hamen phir un se ummid aur unhen hamari qadr 
hamari baat hi puchhen na vo to kyunkar ho 
ghalat na tha hamen khat par guman tasalli ka 
na maane dida-e-didar jo to kyunkar ho 
batao us mizha ko dekh kar ki mujh ko qarar 
vo niish ho rag-e-jan men faro to kyunkar ho 
mujhe junun nahin 'ghalib' vale ba-qaul-e-huzur 
firaq-e-yar men taskin ho to kyunkar ho"
792,mirza-ghalib,"ghair len mahfil men bose jaam ke 
ham rahen yuun tishna-lab paigham ke 
khastagi ka tum se kya shikva ki ye 
hathkanDe hain charkh-e-nili-fam ke 
khat likhenge garche matlab kuchh na ho 
ham to ashiq hain tumhare naam ke 
raat pi zamzam pe mai aur sub.h-dam 
dho.e dhabbe jama-e-ehram ke 
dil ko ankhon ne phansaya kya magar 
ye bhi halqe hain tumhare daam ke 
shaah ke hai ghusl-e-sehhat ki khabar 
dekhiye kab din phiren hammam ke 
ishq ne 'ghalib' nikamma kar diya 
varna ham bhi aadmi the kaam ke"
793,mirza-ghalib,"gham-e-duniya se gar paa.i bhi fursat sar uThane ki 
falak ka dekhna taqrib tere yaad aane ki 
khulega kis tarah mazmun mire maktub ka ya-rab 
qasam khaa.i hai us kafir ne kaghaz ke jalane ki 
lipaTna parniyan men shola-e-atish ka pinhan hai 
vale mushkil hai hikmat dil men soz-e-gham chhupane ki 
unhen manzur apne zakhmiyon ka dekh aana tha 
uThe the sair-e-gul ko dekhna shokhi bahane ki 
hamari sadgi thi iltifat-e-naz par marna 
tira aana na tha zalim magar tamhid jaane ki 
lakad kub-e-havadis ka tahammul kar nahin sakti 
miri taqat ki zamin thi buton ki naaz uThane ki 
kahun kya khubi-e-auza-e-abna-e-zaman 'ghalib' 
badi ki us ne jis se ham ne ki thi bar-ha neki"
794,mirza-ghalib,"gham khane men buuda dil-e-nakam bahut hai 
ye ranj ki kam hai mai-e-gulfam bahut hai 
kahte hue saaqi se haya aati hai varna 
hai yuun ki mujhe durd-e-tah-e-jam bahut hai 
ne tiir kaman men hai na sayyad kamin men 
goshe men qafas ke mujhe aram bahut hai 
kya zohd ko manun ki na ho garche riya.i 
padash-e-amal ki tama-e-kham bahut hai 
hain ahl-e-khirad kis ravish-e-khas pe nazan 
pabastagi-e-rasm-o-rah-e-am bahut hai 
zamzam hi pe chhoDo mujhe kya tauf-e-haram se 
aluda-ba-mai jama-e-ehram bahut hai 
hai qahr gar ab bhi na bane baat ki un ko 
inkar nahin aur mujhe ibram bahut hai 
khuun ho ke jigar aankh se Tapka nahin ai marg 
rahne de mujhe yaan ki abhi kaam bahut hai 
hoga koi aisa bhi ki 'ghalib' ko na jaane 
sha.ir to vo achchha hai pa badnam bahut hai"
795,mirza-ghalib,"gham nahin hota hai azadon ko besh az-yak-nafas 
barq se karte hain raushan sham-e-matam-khana ham 
mahfilen barham kare hai ganjifa-baz-e-khayal 
hain varaq-gardani-e-nairang-e-yak-but-khana ham 
bavajud-e-yak-jahan hangama paida.i nahin 
hain charaghan-e-shabistan-e-dil-e-parvana ham 
zo.af se hai ne qana.at se ye tark-e-justuju 
hain vabal-e-takiya-gah-e-himmat-e-mardana ham 
da.im-ul-habs is men hain lakhon tamanna.en 'asad' 
jante hain sina-e-pur-khun ko zindan-khana ham 
bas-ki hain bad-mast-e-ba-shikan ba-shikan-e-mai-khana ham 
mu-e-shisha ko samajhte hain khat-e-paimana ham 
bas-ki har-yak-mu-e-zulf-afshan se hai tar-e-shua.a 
panja-e-khurshid ko samjhe hain dast-e-shana ham 
mashq-e-az-khud-raftagi se hain ba-gulzar-e-khayal 
ashna tabir-e-khvab-e-sabza-e-begana ham 
fart-e-be-khvabi se hain shab-ha-e-hijr-e-yar men 
juun zaban-e-sham.a dagh-e-garmi-e-afsana ham 
sham-e-gham men soz-e-ishq-e-atish-e-rukhsar se 
par-fashan-e-sokhtan hain surat-e-parvana ham 
hasrat-e-arz-e-tamanna yaan se samjha chahiye 
do-jahan hashr-e-zaban-e-khushk hain juun shana ham 
kashti-e-alam ba-tufan-e-taghaful de ki hain 
alam-e-ab-e-gudaz-e-jauhar-e-afsana ham 
vahshat-e-be-rabti-e-pech-o-kham-e-hasti na puchh 
nang-e-balidan hain juun mu-e-sar-e-divana ham"
796,mirza-ghalib,"gar khamushi se fa.eda ikhfa-e-hal hai 
khush huun ki meri baat samajhni muhal hai 
kis ko suna.un hasrat-e-iz.har ka gila 
dil fard-e-jama-o-kharch zaban-ha-e-lal hai 
kis parde men hai a.ina-pardaz ai khuda 
rahmat ki uzr-khvah-e-lab-e-be-saval hai 
hai hai khuda-na-khvasta vo aur dushmani 
ai shauq-e-munfa.il ye tujhe kya khayal hai 
mushkin libas-e-kaba ali ke qadam se jaan 
naf-e-zamin hai na ki naf-e-ghazal hai 
vahshat pe meri arsa-e-afaq tang tha 
dariya zamin ko araq-e-infi.al hai 
hasti ke mat fareb men aa ja.iyo 'asad' 
aalam tamam halqa-e-dam-e-khayal hai 
pahlu-tahi na kar gham-o-andoh se 'asad' 
dil vaqf-e-dard kar ki faqiron ka maal hai"
797,mirza-ghalib,"gar na andoh-e-shab-e-furqat bayan ho ja.ega 
be-takalluf dagh-e-mah mohr-e-dahan ho ja.ega 
zohra gar aisa hi sham-e-hijr men hota hai aab 
partav-e-mahtab sail-e-khanuman ho ja.ega 
le to luun sote men us ke paanv ka bosa magar 
aisi baton se vo kafir bad-guman ho ja.ega 
dil ko ham sarf-e-vafa samjhe the kya ma.alum tha 
ya.ani ye pahle hi nazr-e-imtihan ho ja.ega 
sab ke dil men hai jagah teri jo tu raazi hua 
mujh pe goya ik zamana mehrban ho ja.ega 
gar nigah-e-garm farmati rahi talim-e-zabt 
sho.ala khas men jaise khuun rag men nihan ho ja.ega 
baagh men mujh ko na le ja varna mere haal par 
har gul-e-tar ek chashm-e-khun-fishan ho ja.ega 
vaa.e! gar mera tira insaf mahshar men na ho 
ab talak to ye tavaqqo.a hai ki vaan ho ja.ega 
fa.eda kya soch akhir tu bhi daana hai 'asad' 
dosti nadan ki hai ji ka ziyan ho ja.ega"
798,mirza-ghalib,"gar tujh ko hai yaqin-e-ijabat dua na maang 
ya.ani baghair-e-yak-dil-e-be-mudda.a na maang 
aata hai dagh-e-hasrat-e-dil ka shumar yaad 
mujh se mire gunah ka hisab ai khuda na maang 
ai aarzu shahid-e-vafa khun-baha na maang 
juz bahr-e-dast-o-bazu-e-qatil dua na maang 
barham hai bazm-e-ghuncha ba-yak-junbish-e-nashat 
kashana bas-ki tang hai ghafil hava na maang 
main duur gard-e-arz-e-rusum-e-niyaz huun 
dushman samajh vale nigah-e-ashna na maang 
yak-bakht auj nazr-e-subuk-bari-e-'asad' 
sar par vabal-e-saya-e-bal-e-huma na maang 
gustakhi-e-visal hai mashshata-e-niyaz 
ya.ani dua ba-juz kham-e-zulf-e-dota na maang 
iisa tilism husn taghaful hai zinhar 
juz pusht chashm nuskha arz dava na maang 
digar o dil khunin nafas"
799,mirza-ghalib,"garm-e-fariyad rakha shakl-e-nihali ne mujhe 
tab amaan hijr men di bard-e-layali ne mujhe 
nisyah-o-naqd-e-do-alam ki haqiqat malum 
le liya mujh se miri himmat-e-ali ne mujhe 
kasrat-ara.i-e-vahdat hai parastari-e-vahm 
kar diya kafir in asnam-e-khayali ne mujhe 
havas-e-gul ke tasavvur men bhi khaTka na raha 
ajab aram diya be-par-o-bali ne mujhe 
zindagi men bhi raha zauq-e-fana ka maara 
nashsha bakhsha ghazab us saghar-e-khali ne mujhe 
bas-ki thi fasl-e-khizan-e-chamanistan-e-sukhan 
rang-e-shohrat na diya taza-khayali ne mujhe 
jalva-e-khur se fana hoti hai shabnam 'ghalib' 
kho diya satvat-e-asma-e-jalali ne mujhe"
800,mirza-ghalib,"ghar hamara jo na rote bhi to viran hota 
bahr gar bahr na hota to bayaban hota 
tangi-e-dil ka gila kya ye vo kafir-dil hai 
ki agar tang na hota to pareshan hota 
baad yak-umr-e-var.a baar to deta baare 
kaash rizvan hi dar-e-yar ka darban hota"
801,mirza-ghalib,"ghar jab bana liya tire dar par kahe baghair 
janega ab bhi tu na mira ghar kahe baghair 
kahte hain jab rahi na mujhe taqat-e-sukhan 
janun kisi ke dil ki main kyunkar kahe baghair 
kaam us se aa paDa hai ki jis ka jahan men 
leve na koi naam sitamgar kahe baghair 
ji men hi kuchh nahin hai hamare vagarna ham 
sar jaa.e ya rahe na rahen par kahe baghair 
chhoDunga main na us but-e-kafir ka pujna 
chhoDe na khalq go mujhe kafar kahe baghair 
maqsad hai naz-o-ghamza vale guftugu men kaam 
chalta nahin hai dashna-o-khanjar kahe baghair 
har chand ho mushahida-e-haq ki guftugu 
banti nahin hai bada-o-saghar kahe baghair 
bahra huun main to chahiye duuna ho iltifat 
sunta nahin huun baat mukarrar kahe baghair 
'ghalib' na kar huzur men tu baar baar arz 
zahir hai tera haal sab un par kahe baghair"
802,mirza-ghalib,"ghar men tha kya ki tira gham use gharat karta 
vo jo rakhte the ham ik hasrat-e-tamir so hai"
803,mirza-ghalib,"gila hai shauq ko dil men bhi tangi-e-ja ka 
guhar men mahv hua iztirab dariya ka 
ye janta huun ki tu aur pasukh-e-maktub 
magar sitam-zada huun zauq-e-khama-farsa ka 
hina-e-pa-e-khizan hai bahar agar hai yahi 
davam-e-kulfat-e-khatir hai aish duniya ka 
gham-e-firaq men taklif-e-sair-e-bagh na do 
mujhe dimagh nahin khanda-ha-e-beja ka 
hanuz mahrami-e-husn ko tarasta huun 
kare hai har-bun-e-mu kaam chashm-e-bina ka 
dil us ko pahle hi naz-o-ada se de baiThe 
hamen dimagh kahan husn ke taqaza ka 
na kah ki girya ba-miqdar-e-hasrat-e-dil hai 
miri nigah men hai jam-o-kharch dariya ka 
falak ko dekh ke karta huun us ko yaad 'asad' 
jafa men us ki hai andaz kar-farma ka 
mira shumul har ik dil ke pech-o-tab men hai 
main mudda.a huun tapish-nama-e-tamanna ka 
mili na vus.at-e-jaulan yak junun ham ko 
adam ko le ga.e dil men ghubar sahra ka"
804,mirza-ghalib,"gulshan ko tiri sohbat az-bas-ki khush aa.i hai 
har ghunche ka gul hona aghosh-kusha.i hai 
vaan kangar-e-istighna har-dam hai bulandi par 
yaan naale ko aur ulTa dava-e-rasa.i hai 
az-bas-ki sikhata hai gham zabt ke andaze 
jo daagh nazar aaya ik chasm-numa.i hai"
805,mirza-ghalib,"gulshan men bandobast ba-rang-e-digar hai aaj 
qumri ka tauq halqa-e-bairun-e-dar hai aaj 
aata hai ek para-e-dil har fughan ke saath 
tar-e-nafas kamand-e-shikar-e-asar hai aaj 
ai afiyat kinara kar ai intizam chal 
sailab-e-girya darpai-e-divar-o-dar hai aaj 
ma.azuli-e-tapish hui ifrat-e-intizar 
chashm-e-kushada halqa-e-bairun-e-dar hai aaj 
hairat-farosh-e-sad-nigarani hai iztirar 
sar-rishta chak-e-jeb ka tar-e-nazar hai aaj 
huun dagh-e-nim-rangi-e-sham-e-visal-e-yar 
nur-e-charagh-e-bazm se josh-e-sahar hai aaj 
karti hai ajizi-e-safar sokhtan tamam 
pairahan-e-khasak men ghubar-e-sharar hai aaj 
ta-sub.h hai ba-manzil-e-maqsad rasidani 
dud-e-charagh-e-khana ghubar-e-safar hai aaj 
dur-uftada-e-chaman-e-fikr hai 'asad' 
murgh-e-khayal bulbul-e-be-bal-o-par hai aaj"
806,mirza-ghalib,"ghuncha-e-na-shagufta ko duur se mat dikha ki yuun 
bose ko puchhta huun main munh se mujhe bata ki yuun 
pursish-e-tarz-e-dilbari kijiye kya ki bin kahe 
us ke har ek ishare se nikle hai ye ada ki yuun 
raat ke vaqt mai piye saath raqib ko liye 
aa.e vo yaan khuda kare par na kare khuda ki yuun 
ghair se raat kya bani ye jo kaha to dekhiye 
samne aan baiThna aur ye dekhna ki yuun 
bazm men us ke ru-ba-ru kyuun na khamosh baiThiye 
us ki to khamushi men bhi hai yahi mudda.a ki yuun 
main ne kaha ki bazm-e-naz chahiye ghair se tahi 
sun ke sitam-zarif ne mujh ko uTha diya ki yuun 
mujh se kaha jo yaar ne jaate hain hosh kis tarah 
dekh ke meri be-khudi chalne lagi hava ki yuun 
kab mujhe ku-e-yar men rahne ki vaz.a yaad thi 
a.ina-dar ban ga.i hairat-e-naqsh-e-pa ki yuun 
gar tire dil men ho khayal vasl men shauq ka zaval 
mauj muhit-e-ab men maare hai dast-o-pa ki yuun 
jo ye kahe ki rekhta kyunke ho rashk-e-farsi 
gufta-e-'ghalib' ek baar paDh ke use suna ki yuun"
807,mirza-ghalib,"hasil se haath dho baiTh ai arzu-khirami 
dil josh-e-girya men hai Duubi hui asami 
us sham.a ki tarah se jis ko koi bujha de 
main bhi jale-huon men huun dagh-e-na-tamami 
karte ho shikva kis ka tum aur bevafa.i 
sar piTte hain apna ham aur nek-nami 
sad-rang-e-gul katarna dar-parda qatl karna 
tegh-e-ada nahin hai paband-e-be-niyami 
tarf-e-sukhan nahin hai mujh se khuda-na-karda 
hai nama-bar ko us se dava-e-ham-kalami 
taqat fasana-e-bad andesha sho.ala-ijad 
ai gham hunuz atish ai dil hunuz khami 
har chand umr guzri azurdagi men lekin 
hai sharh-e-shauq ko bhi juun shikva na-tamami 
hai yaas men 'asad' ko saaqi se bhi faraghat 
dariya se khushk guzre maston ki tishna-kami"
808,mirza-ghalib,"hai armidagi men nikohish baja mujhe 
sub.h-e-vatan hai khanda-e-dandan-numa mujhe 
DhunDe hai us mughanni-e-atish-nafas ko ji 
jis ki sada ho jalva-e-barq-e-fana mujhe 
mastana tai karun huun rah-e-vadi-e-khayal 
ta baz-gasht se na rahe mudda.a mujhe 
karta hai bas-ki baagh men tu be-hijabiyan 
aane lagi hai nik.hat-e-gul se haya mujhe 
khulta kisi pe kyuun mire dil ka mo.amla 
sheron ke intikhab ne rusva kiya mujhe 
vaan rang-ha ba-parda-e-tadbir hain hunuz 
yaan shola-e-charagh hai barg-e-hina mujhe 
parvaz-ha niyaz-e-tamasha-e-husn-e-dost 
bal-e-kushada hai nigah-e-ashna mujhe 
az-khud-guzashtagi men khamoshi pe harf hai 
mauj-e-ghubar-e-surma hui hai sada mujhe 
ta chand past fitrati-e-tab-e-arzu 
ya rab mile bulandi-e-dast-e-dua mujhe 
main ne junun se ki jo 'asad' iltimas-e-rang 
khun-e-jigar men ek hi ghota diya mujhe 
hai pech-tab rishta-e-sham-e-sahar-gahi 
khajlat gudazi-e-nafas-e-na-rasa mujhe 
yaan ab-o-dana mausam-e-gul men haram hai 
zunnar-e-va-gusista hai mauj-e-saba mujhe 
yakbar imtihan-e-havas bhi zarur hai 
ai josh-e-ishq bada-e-mard-azma mujhe"
809,mirza-ghalib,"hai bas-ki har ik un ke ishare men nishan aur 
karte hain mohabbat to guzarta hai guman aur 
ya-rab vo na samjhe hain na samjhenge miri baat 
de aur dil un ko jo na de mujh ko zaban aur 
abru se hai kya us nigah-e-naz ko paivand 
hai tiir muqarrar magar is ki hai kaman aur 
tum shahr men ho to hamen kya gham jab uThenge 
le a.enge bazar se ja kar dil o jaan aur 
har chand subuk-dast hue but-shikani men 
ham hain to abhi raah men hai sang-e-giran aur 
hai khun-e-jigar josh men dil khol ke rota 
hote jo ka.i dida-e-khun-naba-fishan aur 
marta huun is avaz pe har chand sar uD jaa.e 
jallad ko lekin vo kahe jaa.en ki haan aur 
logon ko hai khurshid-e-jahan-tab ka dhoka 
har roz dikhata huun main ik dagh-e-nihan aur 
leta na agar dil tumhen deta koi dam chain 
karta jo na marta koi din ah-o-fughan aur 
paate nahin jab raah to chaDh jaate hain naale 
rukti hai miri tab.a to hoti hai ravan aur 
hain aur bhi duniya men sukhan-var bahut achchhe 
kahte hain ki 'ghalib' ka hai andaz-e-bayan aur"
810,mirza-ghalib,"hai bazm-e-butan men sukhan azurda-labon se 
tang aa.e hain ham aise khushamad-talabon se 
hai daur-e-qadah vaj.h-e-pareshani-e-sahba 
yak-bar laga do khum-e-mai mere labon se 
rindan-e-dar-e-mai-kada gustakh hain zahid 
zinhar na hona taraf in be-adabon se 
bedad-e-vafa dekh ki jaati rahi akhir 
har-chand miri jaan ko tha rabt labon se 
kya puchhe hai bar-khud ghalati-ha-e-azizan 
khvari ko bhi ik aar hai a.ali-nasabon se 
go tum ko raza-jui-e-aghyar hai lekin 
jaati hai mulaqat kab aise sababon se 
mat puchh 'asad' va.ada-e-kam-fursati-e-zist 
do din bhi jo kaaTe tu qayamat ta.abon se"
811,mirza-ghalib,"hai kis qadar halak-e-fareb-e-vafa-e-gul 
bulbul ke karobar pe hain khanda-ha-e-gul 
azadi-e-nasim mubarak ki har taraf 
TuuTe paDe hain halqa-e-dam-e-hava-e-gul 
jo tha so mauj-e-rang ke dhoke men mar gaya 
ai vaa.e nala-e-lab-e-khunin-nava-e-gul 
khush-hal us harif-e-siyah-mast ka ki jo 
rakhta ho misl-e-saya-e-gul sar-ba-pa-e-gul 
ijad karti hai use tere liye bahar 
mera raqib hai nafas-e-itr-sa-e-gul 
sharminda rakhte hain mujhe bad-e-bahar se 
mina-e-be-sharab o dil-e-be-hava-e-gul 
satvat se tere jalva-e-husn-e-ghuyur ki 
khuun hai miri nigah men rang-e-ada-e-gul 
tere hi jalve ka hai ye dhoka ki aaj tak 
be-ikhtiyar dauDe hai gul dar-qafa-e-gul 
'ghalib' mujhe hai us se ham-aghoshi aarzu 
jis ka khayal hai gul-e-jeb-e-qaba-e-gul 
divanagan ka chara farogh-e-bahar hai 
hai shakh-e-gul men panja-e-khuban baja.e gul 
mizhgan talak rasa.i-e-lakht-e-jigar kahan 
ai vaa.e gar nigah na ho ashna-e-gul"
812,mirza-ghalib,"hai sabza-zar har dar-o-divar-e-gham-kada 
jis ki bahar ye ho phir us ki khizan na puchh 
na-char bekasi ki bhi hasrat uTha.iye 
dushvari-e-rah-o-sitam-e-ham-rahan na puchh 
juz dil suragh-e-dard ba-dil-khuftagan na puchh 
a.ina arz kar khat-o-khal-e-bayan na puchh 
hindostan saya-e-gul pa-e-takht tha 
jah-o-jalal-e-ahd-e-visal-e-butan na puchh 
ghaflat-mata-e-kaffa-e-mizan-e-adl huun 
ya rab hisab-e-sakhti-e-khvab-e-giran na puchh 
har dagh-e-taza yak-dil-e-dagh intizar hai 
arz-e-faza-e-sina-e-dard imtihan na puchh 
kahta tha kal vo mahram-e-raz apne se ki aah 
dard-e-juda.i-e-'asad'-ullah-khan na puchh 
parvaz-e-yak-tap-e-gham-e-taskhir-e-nala hai 
garmi-e-nabz-e-nabz-e-khar-o-khas-e-ashiyan na puchh 
tu mashq-e-baz kar dil-e-parvana hai bahar 
betabi-e-tajalli-e-atish-ba-jan na puchh"
813,mirza-ghalib,"hai vasl hijr alam-e-tamkin-o-zabt men 
mashuq-e-shokh o ashiq-e-divana chahiye 
us lab se mil hi ja.ega bosa kabhi to haan 
shauq-e-fuzul o jur.at-e-rindana chahiye 
ashiq naqab-e-jalva-e-janana chahiye 
fanus-e-sham.a ko par-e-parvana chahiye"
814,mirza-ghalib,"hairan huun dil ko ro.uun ki piTun jigar ko main 
maqdur ho to saath rakhun nauhagar ko main 
chhoDa na rashk ne ki tire ghar ka naam luun 
har ik se puchhta huun ki ja.un kidhar ko main 
jaana paDa raqib ke dar par hazar baar 
ai kaash janta na tire rah-guzar ko main 
hai kya jo kas ke bandhiye meri bala Dare 
kya janta nahin huun tumhari kamar ko main 
lo vo bhi kahte hain ki ye be-nang-o-nam hai 
ye janta agar to luTata na ghar ko main 
chalta huun thoDi duur har ik tez-rau ke saath 
pahchanta nahin huun abhi rahbar ko main 
khvahish ko ahmaqon ne parastish diya qarar 
kya pujta huun us but-e-bedad-gar ko main 
phir be-khudi men bhuul gaya rah-e-ku-e-yar 
jaata vagarna ek din apni khabar ko main 
apne pe kar raha huun qayas ahl-e-dahr ka 
samjha huun dil-pazir mata-e-hunar ko main 
'ghalib' khuda kare ki savar-e-samand-e-naz 
dekhun ali bahadur-e-ali-guhar ko main"
815,mirza-ghalib,"ham par jafa se tark-e-vafa ka guman nahin 
ik chheD hai vagarna murad imtihan nahin 
kis munh se shukr kijiye is lutf-e-khas ka 
pursish hai aur pa-e-sukhan darmiyan nahin 
ham ko sitam aziiz sitamgar ko ham aziiz 
na-mehrban nahin hai agar mehrban nahin 
bosa nahin na dijiye dushnam hi sahi 
akhir zaban to rakhte ho tum gar dahan nahin 
har-chand jan-gudazi-e-qahr-o-itab hai 
har-chand pusht-e-garmi-e-tab-o-tavan nahin 
jaan mutrib-e-tarana-e-hal-mim-mazid hai 
lab parda-sanj-e-zamzama-e-al-aman nahin 
khanjar se chiir siina agar dil na ho do-nim 
dil men chhuri chubho mizha gar khun-chakan nahin 
hai nang-e-sina dil agar atish-kada na ho 
hai ar-e-dil nafas agar azar-fishan nahin 
nuqsan nahin junun men bala se ho ghar kharab 
sau gaz zamin ke badle bayaban giran nahin 
kahte ho kya likha hai tiri sarnavisht men 
goya jabin pe sajda-e-but ka nishan nahin 
paata huun us se daad kuchh apne kalam ki 
ruhul-qudus agarche mira ham-zaban nahin 
jaan hai baha-e-bosa vale kyuun kahe abhi 
'ghalib' ko janta hai ki vo nim-jan nahin 
jis ja ki pa-e-sail-e-bala darmiyan nahin 
divanagan ko vaan havas-e-khanman nahin 
gul ghunchagi men gharqa-e-dariya-e-rang hai 
ai agahi fareb-e-tamasha kahan nahin 
kis jurm se hai chashm tujhe hasrat qubul 
barg-e-hina magar mizha-e-khun-fishan nahin 
har rang-e-gardish aa.ina ijad-e-dard hai 
ashk-e-sahab juz ba-vida-e-khizan nahin 
juz ijz kya karun ba-tamanna-e-be-khudi 
taqat harif-e-sakhti-e-khvab-e-giran nahin 
ibrat se puchh dard-e-pareshani-e-nigah 
ye gard-e-vahm juz basar-e-imtihan nahin 
barq-e-ba-jan-e-hausla atish-fagan 'asad' 
ai dil-fasurda taqat-e-zabt-e-fughan nahin"
816,mirza-ghalib,"ham rashk ko apne bhi gavara nahin karte 
marte hain vale un ki tamanna nahin karte 
dar-parda unhen ghair se hai rabt-e-nihani 
zahir ka ye parda hai ki parda nahin karte 
ye ba.is-e-naumidi-e-arbab-e-havas hai 
'ghalib' ko bura kahte hain achchha nahin karte"
817,mirza-ghalib,"ham se khul jaao ba-vaqt-e-mai-parasti ek din 
varna ham chheDenge rakh kar uzr-e-masti ek din 
gharra-e-auj-e-bina-e-alam-e-imkan na ho 
is bulandi ke nasibon men hai pasti ek din 
qarz ki piite the mai lekin samajhte the ki haan 
rang lavegi hamari faqa-masti ek din 
naghma-ha-e-gham ko bhi ai dil ghanimat janiye 
be-sada ho ja.ega ye saz-e-hasti ek din 
dhaul-dhappa us sarapa-naz ka sheva nahin 
ham hi kar baiThe the 'ghalib' pesh-dasti ek din"
818,mirza-ghalib,"har ek baat pe kahte ho tum ki tu kya hai 
tumhin kaho ki ye andaz-e-guftugu kya hai 
na sho.ale men ye karishma na barq men ye ada 
koi batao ki vo shokh-e-tund-khu kya hai 
ye rashk hai ki vo hota hai ham-sukhan tum se 
vagarna khauf-e-bad-amozi-e-adu kya hai 
chipak raha hai badan par lahu se pairahan 
hamare jaib ko ab hajat-e-rafu kya hai 
jala hai jism jahan dil bhi jal gaya hoga 
kuredte ho jo ab raakh justuju kya hai 
ragon men dauDte phirne ke ham nahin qaa.il 
jab aankh hi se na Tapka to phir lahu kya hai 
vo chiiz jis ke liye ham ko ho bahisht aziiz 
siva.e bada-e-gulfam-e-mushk-bu kya hai 
piyun sharab agar khum bhi dekh luun do-char 
ye shisha o qadah o kuuza o subu kya hai 
rahi na taqat-e-guftar aur agar ho bhi 
to kis umiid pe kahiye ki aarzu kya hai 
hua hai shah ka musahib phire hai itrata 
vagarna shahr men 'ghalib' ki aabru kya hai"
819,mirza-ghalib,"har qadam duri-e-manzil hai numayan mujh se 
meri raftar se bhage hai bayaban mujh se 
dars-e-unvan-e-tamasha ba-taghaful khush-tar 
hai nigah rishta-e-shiraza-e-mizhgan mujh se 
vahshat-e-atish-e-dil se shab-e-tanha.i men 
surat-e-dud raha saaya gurezan mujh se 
gham-e-ushshaq na ho sadgi-amoz-e-butan 
kis qadar khana-e-a.ina hai viran mujh se 
asar-e-abla se jada-e-sahra-e-junun 
surat-e-rishta-e-gauhar hai charaghan mujh se 
be-khudi bistar-e-tamhid-e-faraghat ho jo 
pur hai saa.e ki tarah mera shabistan mujh se 
shauq-e-didar men gar tu mujhe gardan maare 
ho nigah misl-e-gul-e-shama pareshan mujh se 
bekasi-ha-e-shab-e-hijr ki vahshat hai hai 
saaya khurshid-e-qayamat men hai pinhan mujh se 
gardish-e-saghar-e-sad-jalva-e-rangin tujh se 
a.ina-dari-e-yak-dida-e-hairan mujh se 
nigah-e-garm se ek aag Tapakti hai 'asad' 
hai charaghan khas-o-khashak-e-gulistan mujh se 
bastan-e-ahd-e-mohabbat hama na-dani tha 
chashm-e-nakushuda raha uqda-e-paiman mujh se 
atish-afrozi-e-yak-shola-e-ima tujh se 
chashmak-ara.i-e-sad-shahr charaghan mujh se"
820,mirza-ghalib,"harif-e-matlab-e-mushkil nahin fusun-e-niyaz 
dua qubul ho ya rab ki umr-e-khizr daraz 
na ho ba-harzah bayaban-navard-e-vahm-e-vajud 
hanuz tere tasavvur men hai nasheb-o-faraz 
visal jalva tamasha hai par dimagh kahan 
ki diije a.ina-e-intizar ko pardaz 
har ek zarra-e-ashiq hai aftab-parast 
ga.i na khaak hue par hava-e-jalva-e-naz 
na puchh vus.at-e-mai-khana-e-junun 'ghalib' 
jahan ye kasa-e-gardun hai ek khak-andaz 
fareb-e-san.at-e-ijad ka tamasha dekh 
nigah aks-farosh o khayal a.ina-saz 
zi-bas-ki jalva-e-sayyad hairat-ara hai 
uDi hai safha-e-khatir se surat-e-parvaz 
hujum-e-fikr se dil misl-e-mauj larze hai 
ki shisha nazuk o sahba-e-abgina-gudaz 
'asad' se tark-e-vafa ka guman vo ma.ani hai 
ki khinchiye par-e-ta.ir se surat-e-parvaz 
hanuz ai asar-e-did nang-e-rusva.i 
nigah fitna-khiram o dar-e-do-alam baaz"
821,mirza-ghalib,"hasad se dil agar afsurda hai garm-e-tamasha ho 
ki chashm-e-tang shayad kasrat-e-nazzara se va ho 
ba-qadr-e-hasrat-e-dil chahiye zauq-e-ma.asi bhi 
bharun yak-gosha-e-daman gar ab-e-haft-dariya ho 
agar vo sarv-qad garm-e-khiram-e-naz aa jaave 
kaf-e-har-khak-e-gulshan shakl-e-qamri nala-farsa ho 
baham balidan-e-sang-o-gul-e-sahra ye chahe hai 
ki tar-e-jada bhi kohsar ko zunnar-e-mina ho 
harif-e-vahshat-e-naz-e-nasim-e-ishq jab aa.uun 
ki misl-e-ghuncha saz-e-yak-gulistan dil muhayya ho 
baja.e daana khirman yak-bayaban baiza-e-qumri 
mira hasil vo nuskha hai ki jis se khaak paida ho 
kare kya saz-e-binish vo shahid-e-dard-agahi 
jise mu-e-dimagh-e-be-khudi khvab-e-zulekha ho 
dil-e-jun-sham.a bahr-e-davat-e-nazzara laya.ani 
nigah labrez-e-ashk o siina ma.amur-e-tamanna ho 
na dekhen ru-e-yak-dil sard ghair-az sham-e-kafuri 
khudaya is qadar bazm-e-'asad' garm-e-tamasha ho"
822,mirza-ghalib,"havas ko hai nashat-e-kar kya kya 
na ho marna to jiine ka maza kya 
tajahul-peshgi se mudda.a kya 
kahan tak ai sarapa naaz kya kya 
navazish-ha-e-beja dekhta huun 
shikayat-ha-e-rangin ka gila kya 
nigah-e-be-mahaba chahta huun 
taghaful-ha-e-tamkin-azma kya 
farogh-e-shola-e-khas yak-nafas hai 
havas ko pas-e-namus-e-vafa kya 
nafas mauj-e-muhit-e-be-khudi hai 
taghaful-ha-e-saqi ka gila kya 
dimagh-e-itr-e-pairahan nahin hai 
gham-e-avargi-ha-e-saba kya 
dil-e-har-qatra hai saz-e-anal-bahar 
ham us ke hain hamara puchhna kya 
muhaba kya hai main zamin idhar dekh 
shahidan-e-nigah ka khun-baha kya 
sun ai gharat-gar-e-jins-e-vafa sun 
shikast-e-shisha-e-dil ki sada kya 
kiya kis ne jigar-dari ka da.ava 
shakeb-e-khatir-e-ashiq bhala kya 
ye qatil vada-e-sabr-azma kyuun 
ye kafir fitna-e-taqat-ruba kya 
bala-e-jan hai 'ghalib' us ki har baat 
ibarat kya isharat kya ada kya"
823,mirza-ghalib,"hazaron khvahishen aisi ki har khvahish pe dam nikle 
bahut nikle mire arman lekin phir bhi kam nikle 
Dare kyuun mera qatil kya rahega us ki gardan par 
vo khuun jo chashm-e-tar se umr bhar yuun dam-ba-dam nikle 
nikalna khuld se aadam ka sunte aa.e hain lekin 
bahut be-abru ho kar tire kuche se ham nikle 
bharam khul jaa.e zalim tere qamat ki darazi ka 
agar is turra-e-pur-pech-o-kham ka pech-o-kham nikle 
magar likhva.e koi us ko khat to ham se likhva.e 
hui sub.h aur ghar se kaan par rakh kar qalam nikle 
hui is daur men mansub mujh se bada-ashami 
phir aaya vo zamana jo jahan men jam-e-jam nikle 
hui jin se tavaqqo khastagi ki daad paane ki 
vo ham se bhi ziyada khasta-e-tegh-e-sitam nikle 
mohabbat men nahin hai farq jiine aur marne ka 
usi ko dekh kar jiite hain jis kafir pe dam nikle 
kahan mai-khane ka darvaza 'ghalib' aur kahan vaa.iz 
par itna jante hain kal vo jaata tha ki ham nikle"
824,mirza-ghalib,"ho ga.i hai ghair ki shirin-bayani kargar 
ishq ka us ko guman ham be-zabanon par nahin 
zabt se matlab ba-juz varastagi digar nahin 
daman-e-timsal ab-e-a.ina se tar nahin 
ba.is-e-iza hai barham-khurdan-e-bazm-e-surur 
lakht lakht-e-shisha-e-ba-shkasta juz nishtar nahin 
dil ko iz.har-e-sukhan andaz-e-fat.h-ul-bab hai 
yaan sarir-e-khama ghair-az-istikak-e-dar nahin"
825,mirza-ghalib,"hui takhir to kuchh ba.is-e-takhir bhi tha 
aap aate the magar koi inan-gir bhi tha 
tum se beja hai mujhe apni tabahi ka gila 
us men kuchh sha.iba-e-khubi-e-taqdir bhi tha 
tu mujhe bhuul gaya ho to pata batla duun 
kabhi fitrak men tere koi nakhchir bhi tha 
qaid men hai tire vahshi ko vahi zulf ki yaad 
haan kuchh ik ranj-e-giran-bari-e-zanjir bhi tha 
bijli ik kaund ga.i ankhon ke aage to kya 
baat karte ki main lab-tishna-e-taqrir bhi tha 
yusuf us ko kahun aur kuchh na kahe khair hui 
gar bigaD baiThe to main la.iq-e-tazir bhi tha 
dekh kar ghair ko ho kyuun na kaleja ThanDa 
naala karta tha vale talib-e-tasir bhi tha 
peshe men aib nahin rakhiye na farhad ko naam 
ham hi ashufta-saron men vo javan-mir bhi tha 
ham the marne ko khaDe paas na aaya na sahi 
akhir us shokh ke tarkash men koi tiir bhi tha 
pakDe jaate hain farishton ke likhe par na-haq 
aadmi koi hamara dam-e-tahrir bhi tha 
rekhte ke tumhin ustad nahin ho 'ghalib' 
kahte hain agle zamane men koi 'mir' bhi tha"
826,mirza-ghalib,"hujum-e-gham se yaan tak sar-niguni mujh ko hasil hai 
ki tar-e-daman o tar-e-nazar men farq mushkil hai 
rafu-e-zakhm se matlab hai lazzat zakhm-e-sozan ki 
samajhiyo mat ki pas-e-dard se divana ghafil hai 
vo gul jis gulsitan men jalva-farma.i kare 'ghalib' 
chaTakna ghuncha-e-gul ka sada-e-khanda-e-dil hai 
hua hai mane-e-ashiq-navazi naz-e-khud-bini 
takalluf-bar-taraf a.ina-e-tam.iz haa.el hai 
ba-sail-e-ashk lakht-e-dil hai daman-gir mizhgan ka 
ghariq-e-bahr juya-e-khas-o-khashak-e-sahil hai 
baha hai yaan tak ashkon men ghubar-e-kulfat-e-khatir 
ki chashm-e-tar men har ik para-e-dil pa-e-dar-gil hai 
nikalti hai tapish men bismilon ki barq ki shokhi 
gharaz ab tak khayal-e-garmi-e-raftar qatil hai"
827,mirza-ghalib,"hujum-e-nala hairat ajiz-e-arz yak-afghan hai 
khamoshi resha-e-sad-nistan se khas-ba-dandan hai 
takalluf-bar-taraf hai jan-sitan-tar lutf-e-bad-khuyan 
nigah-e-be-hijab-e-naz tegh-e-tez-e-uryan hai 
hui ye kasrat-e-gham se talaf kaifiyat-e-shadi 
ki sub.h-e-id mujh ko bad-tar az-chak-e-gareban hai 
dil o diin naqd la saaqi se gar sauda kiya chahe 
ki us bazar men saghar mata-e-dast-gardan hai 
gham aghosh-e-bala men parvarish deta hai ashiq ko 
charagh-e-raushan apna qulzum-e-sarsar ka marjan hai 
takalluf saz-e-rusva.i hai ghafil sharm-e-rana.i 
dil-e-khun-gashta dar dast-e-hina-aluda uryan hai 
'asad' jam.iyat-e-dil dar-kinar-e-be-khudi khush-tar 
do-alam agahi saman-e-yak-khvab-e-pareshan hai"
828,mirza-ghalib,"husn-e-be-parva kharidar-e-mata-e-jalva hai 
aa.ina zanu-e-fikr-e-ikhtira-e-jalva hai 
ta-kuja ai agahi rang-e-tamasha bakhtan 
chashm-e-va-gardida aghosh-e-vida-e-jalva hai"
829,mirza-ghalib,"husn-e-mah garche ba-hangam-e-kamal achchha hai 
us se mera mah-e-khurshid-jamal achchha hai 
bosa dete nahin aur dil pe hai har lahza nigah 
ji men kahte hain ki muft aa.e to maal achchha hai 
aur bazar se le aa.e agar TuuT gaya 
saghar-e-jam se mira jam-e-sifal achchha hai 
be-talab den to maza us men siva milta hai 
vo gada jis ko na ho khu-e-saval achchha hai 
un ke dekhe se jo aa jaati hai munh par raunaq 
vo samajhte hain ki bimar ka haal achchha hai 
dekhiye paate hain ushshaq buton se kya faiz 
ik barhaman ne kaha hai ki ye saal achchha hai 
ham-sukhan tesha ne farhad ko shirin se kiya 
jis tarah ka ki kisi men ho kamal achchha hai 
qatra dariya men jo mil jaa.e to dariya ho jaa.e 
kaam achchha hai vo jis ka ki ma.aal achchha hai 
khizr-sultan ko rakhe khaliq-e-akbar sarsabz 
shaah ke baagh men ye taaza nihal achchha hai 
ham ko ma.alum hai jannat ki haqiqat lekin 
dil ke khush rakhne ko 'ghalib' ye khayal achchha hai"
830,mirza-ghalib,"husn ghamze ki kashakash se chhuTa mere ba.ad 
baare aram se hain ahl-e-jafa mere ba.ad 
mansab-e-sheftagi ke koi qabil na raha 
hui mazuli-e-andaz-o-ada mere ba.ad 
sham.a bujhti hai to us men se dhuan uThta hai 
sho.ala-e-ishq siyah-posh hua mere ba.ad 
khuun hai dil khaak men ahval-e-butan par ya.ani 
un ke nakhun hue mohataj-e-hina mere ba.ad 
dar-khur-e-arz nahin jauhar-e-bedad ko ja 
nigah-e-naz hai surme se khafa mere ba.ad 
hai junun ahl-e-junun ke liye aghosh-e-vida.a 
chaak hota hai gareban se juda mere ba.ad 
kaun hota hai harif-e-mai-e-mard-afgan-e-ishq 
hai mukarrar lab-e-saqi pe sala mere ba.ad 
gham se marta huun ki itna nahin duniya men koi 
ki kare taziyat-e-mehr-o-vafa mere ba.ad 
aa.e hai bekasi-e-ishq pe rona 'ghalib' 
kis ke ghar ja.ega sailab-e-bala mere ba.ad 
thi nigah meri nihan-khana-e-dil ki naqqab 
be-khatar jiite hain arbab-e-riya mere ba.ad 
tha main guldasta-e-ahbab ki bandish ki giyah 
mutafarriq hue mere rufaqa mere ba.ad"
831,mirza-ghalib,"huun main bhi tamasha.i-e-nairang-e-tamanna 
matlab nahin kuchh is se ki matlab hi bar aave"
832,mirza-ghalib,"huzur-e-shah men ahl-e-sukhan ki azma.ish hai 
chaman men khush-navayan-e-chaman ki azma.ish hai 
qad o gesu men qais o kohkan ki azma.ish hai 
jahan ham hain vahan dar-o-rasan ki azma.ish hai 
karenge kohkan ke hausle ka imtihan akhir 
abhi us khasta ke nerve tan ki azma.ish hai 
nasim-e-misr ko kya pir-e-kan.an ki hava-khvahi 
use yusuf ki bu-e-pairahan ki azma.ish hai 
vo aaya bazm men dekho na kahiyo phir ki ghafil the 
shakeb-o-sabr-e-ahl-e-anjuman ki azma.ish hai 
rahe dil hi men tiir achchha jigar ke paar ho behtar 
gharaz shust-e-but-e-navak-fagan ki azma.ish hai 
nahin kuchh sub.ha-o-zunnar ke phande men gira.i 
vafadari men shaikh o barhaman ki azma.ish hai 
paDa rah ai dil-e-vabasta betabi se kya hasil 
magar phir tab-e-zulf-e-pur-shikan ki azma.ish hai 
rag-o-pai men jab utre zahr-e-gham tab dekhiye kya ho 
abhi to talkhi-e-kam-o-dahan ki azma.ish hai 
vo avenge mire ghar va.ada kaisa dekhna 'ghalib' 
na.e fitnon men ab charkh-e-kuhan ki azma.ish hai"
833,mirza-ghalib,"ibn-e-mariyam hua kare koi 
mere dukh ki dava kare koi 
shar.a o aa.iin par madar sahi 
aise qatil ka kya kare koi 
chaal jaise kaDi kaman ka tiir 
dil men aise ke ja kare koi 
baat par vaan zaban kaTti hai 
vo kahen aur suna kare koi 
bak raha huun junun men kya kya kuchh 
kuchh na samjhe khuda kare koi 
na suno gar bura kahe koi 
na kaho gar bura kare koi 
rok lo gar ghalat chale koi 
bakhsh do gar khata kare koi 
kaun hai jo nahin hai hajat-mand 
kis ki hajat rava kare koi 
kya kiya khizr ne sikandar se 
ab kise rahnuma kare koi 
jab tavaqqo.a hi uTh ga.i 'ghalib' 
kyuun kisi ka gila kare koi"
834,mirza-ghalib,"ishq mujh ko nahin vahshat hi sahi 
meri vahshat tiri shohrat hi sahi 
qat.a kiije na ta.alluq ham se 
kuchh nahin hai to adavat hi sahi 
mere hone men hai kya rusva.i 
ai vo majlis nahin khalvat hi sahi 
ham bhi dushman to nahin hain apne 
ghair ko tujh se mohabbat hi sahi 
apni hasti hi se ho jo kuchh ho 
agahi gar nahin ghaflat hi sahi 
umr har-chand ki hai barq-e-khiram 
dil ke khuun karne ki fursat hi sahi 
ham koi tark-e-vafa karte hain 
na sahi ishq musibat hi sahi 
kuchh to de ai falak-e-na-insaf 
aah o fariyad ki rukhsat hi sahi 
ham bhi taslim ki khu Dalenge 
be-niyazi tiri aadat hi sahi 
yaar se chheD chali jaa.e 'asad' 
gar nahin vasl to hasrat hi sahi"
835,mirza-ghalib,"ishq tasir se naumed nahin 
jan-sapari shajar-e-bed nahin 
saltanat dast-ba-dast aa.i hai 
jam-e-mai khatam-e-jamshed nahin 
hai tajalli tiri saman-e-vajud 
zarra be-partav-e-khurshed nahin 
raz-e-mashuq na rusva ho jaa.e 
varna mar jaane men kuchh bhed nahin 
gardish-e-rang-e-tarab se Dar hai 
gham-e-mahrumi-e-javed nahin 
kahte hain jiite hain ummed pe log 
ham ko jiine ki bhi ummed nahin"
836,mirza-ghalib,"ishrat-e-qatra hai dariya men fana ho jaana 
dard ka had se guzarna hai dava ho jaana 
tujh se qismat men miri surat-e-qufl-e-abjad 
tha likha baat ke bante hi juda ho jaana 
dil hua kasmakash-e-chara-e-zehmat men tamam 
miT gaya ghisne men is uqde ka va ho jaana 
ab jafa se bhi hain mahrum ham allah allah 
is qadar dushman-e-arbab-e-vafa ho jaana 
zo.af se girya mubaddal ba-dam-e-sard hua 
bavar aaya hamen paani ka hava ho jaana 
dil se miTna tiri angusht-e-hina.i ka khayal 
ho gaya gosht se nakhun ka juda ho jaana 
hai mujhe abr-e-bahari ka baras kar khulna 
rote rote gham-e-furqat men fana ho jaana 
gar nahin nik.hat-e-gul ko tire kuche ki havas 
kyuun hai gard-e-rah-e-jaulan-e-saba ho jaana 
bakhshe hai jalva-e-gul zauq-e-tamasha 'ghalib' 
chashm ko chahiye har rang men va ho jaana 
ta ki tujh par khule ejaz-e-hava-e-saiqal 
dekh barsat men sabz aa.ine ka ho jaana"
837,mirza-ghalib,"jada-e-rah khur ko vaqt-e-sham hai tar-e-shua.a 
charkh va karta hai mah-e-nau se aghosh-e-vida.a 
sham.a se hai bazm-e-angusht-e-tahayyur dar dahan 
sho.ala-e-avaz-e-khuban par ba-hangam-e-sima.a 
juun par-e-ta.us jauhar takhta mashq-e-rang hai 
bas-ki hai vo qibla-e-a.ina mahv-e-ikhtira.a 
ranjish-e-hairat-sarishtan sina-safi peshkash 
jauhar-e-a.ina hai yaan gard-e-maidan-e-naza.a 
chaar su-e-dahr men bazar-e-ghaflat garm hai 
aql ke nuqsan se uThta hai khayal-e-intifa.a 
ashna 'ghalib' nahin hain dard-e-dil ke ashna 
varna kis ko mere afsane ki tab-e-istima.a"
838,mirza-ghalib,"jab ba-taqrib-e-safar yaar ne mahmil bandha 
tapish-e-shauq ne har zarre pe ik dil bandha 
ahl-e-binash ne ba-hairat-kada-e-shokhi-e-naz 
jauhar-e-a.ina ko tuti-e-bismil bandha 
yaas o ummid ne yak-arbada maidan manga 
ijz-e-himmat ne tilism-e-dil-e-sa.il bandha 
na bandhe tishnagi-e-zauq ke mazmun 'ghalib' 
garche dil khol ke dariya ko bhi sahil bandha 
istilahat-e-asiran-e-taghaful mat puchh 
jo girah aap na kholi use mushkil bandha 
yaar ne tishnagi-e-shauq ke mazmun chahe 
ham ne dil khol ke dariya ko bhi sahil bandha 
tapish-e-a.ina parvaz-e-tamanna laa.i 
nama-e-shauq ba-hal-e-dil-e-bismil bandha 
diida ta-dil hai yak-a.ina charaghan kis ne 
khalvat-e-naz pe pairaya-e-mahfil bandha 
na-umidi ne ba-taqrib-e-mazamin-e-khumar 
kucha-e-mauj ko khamyaza-e-sahil bandha 
mutrib-e-dil ne mire tar-e-nafas se 'ghalib' 
saaz par rishta pa.e naghma-e-'bedil' bandha"
839,mirza-ghalib,"jab tak dahan-e-zakhm na paida kare koi 
mushkil ki tujh se rah-e-sukhan va kare koi 
aalam ghubar-e-vahshat-e-majnun hai sar-ba-sar 
kab tak khayal-e-turra-e-laila kare koi 
afsurdagi nahin tarab-insha-e-iltifat 
haan dard ban ke dil men magar ja kare koi 
rone se ai nadim malamat na kar mujhe 
akhir kabhi to uqda-e-dil va kare koi 
chak-e-jigar se jab rah-e-pursish na va hui 
kya fa.eda ki jaib ko rusva kare koi 
lakht-e-jigar se hai rag-e-har-khar shakh-e-gul 
ta chand bagh-bani-e-sahra kare koi 
nakami-e-nigah hai barq-e-nazara-soz 
tu vo nahin ki tujh ko tamasha kare koi 
har sang o khisht hai sadaf-e-gauhar-e-shikast 
nuqsan nahin junun se jo sauda kare koi 
sar bar hui na vada-e-sabr-azma se umr 
fursat kahan ki teri tamanna kare koi 
hai vahshat-e-tabi.at-e-ijad yas-khez 
ye dard vo nahin ki na paida kare koi 
bekari-e-junun ko hai sar piTne ka shughl 
jab haath TuuT jaa.en to phir kya kare koi 
husn-e-farogh-e-shamma-e-sukhan duur hai 'asad' 
pahle Dil-e-gudakhta paida kare koi 
vahshat kahan ki be-khudi insha kare koi 
hasti ko lafz-e-m.ani-e-anqa kare koi 
jo kuchh hai mahv-e-shokhi-e-abru-e-yar hai 
ankhon ko rakh ke taaq pe dekha kare koi 
arz-e-sarishk par hai faza-e-zamana tang 
sahra kahan ki davat-e-dariya kare koi 
vo shokh apne husn pe maghrur hai 'asad' 
dikhla ke us ko aa.ina toDa kare koi"
840,mirza-ghalib,"jahan tera naqsh-e-qadam dekhte hain 
khayaban khayaban iram dekhte hain 
dil-ashuftagan khal-e-kunj-e-dahan ke 
suvaida men sair-e-adam dekhte hain 
tire sarv-qamat se ik qadd-e-adam 
qayamat ke fitne ko kam dekhte hain 
tamasha ki ai mahv-e-a.ina-dari 
tujhe kis tamanna se ham dekhte hain 
suragh-e-taf-e-nala le dagh-e-dil se 
ki shab-rau ka naqsh-e-qadam dekhte hain 
bana kar faqiron ka ham bhes 'ghalib' 
tamasha-e-ahl-e-karam dekhte hain 
kisu ko za-khud rasta kam dekhte hain 
ki aahu ko paband-e-ram dekhte hain 
khat-e-lakht-e-dil yak-qalam dekhte hain 
mizha ko javahar raqam dekhte hain"
841,mirza-ghalib,"jarahat-tohfa almas-armughan dagh-e-jigar hadiya 
mubarakbad 'asad' gham-khvar-e-jan-e-dardmand aaya 
junun garm intizar o naala betabi kamand aaya 
suvaida ta ba-lab zanjiri duud sipand aaya 
mah akhtar fashan ki bahr istiqbal ankhon se 
tamasha kishvar a.ina men a.ina band aaya 
taghaful bad-gumani balki meri sakht jaani se 
nigah be hijab naaz ko biim gazand aaya 
faza khanda gul tang o zauq aish be parda 
faraghat gaah aghosh vida.a dil pasand aaya 
adam hai khair khvah jalva ko zindan betabi 
khiram naaz barq khirman sa.i sipand aaya"
842,mirza-ghalib,"jaur se baaz aa.e par baaz aa.en kya 
kahte hain ham tujh ko munh dikhla.en kya 
raat din gardish men hain saat asman 
ho rahega kuchh na kuchh ghabra.en kya 
laag ho to us ko ham samjhen lagao 
jab na ho kuchh bhi to dhoka kha.en kya 
ho liye kyuun nama-bar ke saath saath 
ya rab apne khat ko ham pahuncha.en kya 
mauj-e-khun sar se guzar hi kyuun na jaa.e 
astan-e-yar se uTh jaa.en kya 
umr bhar dekha kiya marne ki raah 
mar ga.e par dekhiye dikhla.en kya 
puchhte hain vo ki 'ghalib' kaun hai 
koi batlao ki ham batla.en kya"
843,mirza-ghalib,"jis bazm men tu naaz se guftar men aave 
jaan kalbad-e-surat-e-divar men aave 
saa.e ki tarah saath phiren sarv o sanobar 
tu is qad-e-dilkash se jo gulzar men aave 
tab naz-e-giran ma.igi-e-ashk baja hai 
jab lakht-e-jigar dida-e-khun-bar men aave 
de mujh ko shikayat ki ijazat ki sitamgar 
kuchh tujh ko maza bhi mire azar men aave 
us chashm-e-fusun-gar ka agar paa.e ishara 
tuuti ki tarah a.ina guftar men aave 
kanTon ki zaban suukh ga.i pyaas se ya rab 
ik abla-pa vadi-e-pur-khar men aave 
mar ja.un na kyuun rashk se jab vo tan-e-nazuk 
aghosh-e-kham-e-halqa-e-zunnar men aave 
gharat-gari-e-namush na ho gar havas-e-zar 
kyuun shahid-e-gul baagh se bazar men aave 
tab chak-e-gareban ka maza hai dil-e-nalan 
jab ik nafas uljha hua har taar men aave 
atish-kada hai siina mira raz-e-nihan se 
ai vaa.e agar mariz-e-iz.har men aave 
ganjina-e-ma.ani ka tilism us ko samajhiye 
jo lafz ki 'ghalib' mire ash.ar men aave"
844,mirza-ghalib,"jis ja nasim shana-kash-e-zulf-e-yar hai 
naafa dimagh-e-ahu-e-dasht-e-tatar hai 
kis ka suragh jalva hai hairat ko ai khuda 
a.ina farsh-e-shash-jahat-e-intizar hai 
hai zarra zarra tangi-e-ja se ghubar-e-shauq 
gar daam ye hai vus.at-e-sahra shikar hai 
dil mudda.i o diida bana mudda.a-alaih 
nazzare ka muqaddama phir ru-ba-kar hai 
chhiDke hai shabnam a.ina-e-barg-e-gul par aab 
ai andalib vaqt-e-vada-e-bahar hai 
pach aa paDi hai vada-e-dil-dar ki mujhe 
vo aa.e ya na aa.e pe yaan intizar hai 
be-parda su-e-vadi-e-majnun guzar na kar 
har zarra ke naqab men dil be-qarar hai 
ai andalib yak kaf-e-khas bahr-e-ashyan 
tufan-e-amad amad-e-fasl-e-bahar hai 
dil mat ganva khabar na sahi sair hi sahi 
ai be-dimagh a.ina timsal-dar hai 
ghaflat kafil-e-umr o 'asad' zamin-e-nashat 
ai marg-e-na-gahan tujhe kya intizar hai"
845,mirza-ghalib,"jis zakhm ki ho sakti ho tadbir rafu ki 
likh dijiyo ya rab use qismat men adu ki 
achchha hai sar-angusht-e-hina.i ka tasavvur 
dil men nazar aati to hai ik buund lahu ki 
kyuun Darte ho ushshaq ki be-hauslagi se 
yaan to koi sunta nahin fariyad kisu ki 
dashne ne kabhi munh na lagaya ho jigar ko 
khanjar ne kabhi baat na puchhi ho gulu ki 
sad-haif vo nakam ki ik umr se 'ghalib' 
hasrat men rahe ek but-e-arbada-ju ki 
go zindagi-e-zahid-e-be-chara abas hai 
itna hai ki rahti to hai tadbir vazu ki"
846,mirza-ghalib,"jo na naqd-e-dagh-e-dil ki kare shola pasbani 
to fasurdagi nihan hai ba-kamin-e-be-zabani 
mujhe us se kya tavaqqo ba-zamana-e-javani 
kabhi kudki men jis ne na suni miri kahani 
yuun hi dukh kisi ko dena nahin khuub varna kahta 
ki mire adu ko ya rab mile meri zindagani"
847,mirza-ghalib,"junun ki dast-giri kis se ho gar ho na uryani 
gareban-chak ka haq ho gaya hai meri gardan par 
ba-rang-e-kaghaz-e-atish-zada nairang-e-betabi 
hazar a.ina dil bandhe hai bal-e-yak-tapidan par 
falak se ham ko aish-e-rafta ka kya kya taqaza hai 
mata-e-burda ko samjhe hue hain qarz rahzan par 
ham aur vo be-sabab ranj-ashna dushman ki rakhta hai 
shua-e-mehr se tohmat nigah ki chashm-e-rauzan par 
fana ko saunp gar mushtaq hai apni haqiqat ka 
farogh-e-tala-e-khashak hai mauquf gulkhan par 
'asad' bismil hai kis andaz ka qatil se kahta hai 
ki mashq-e-naz kar khun-e-do-alam meri gardan par 
fusun-e-yak-dili hai lazzat-e-bedad dushman par 
ki vajd-e-barq juun parvana bal-afshan hai khirman par 
takalluf khar-khar-e-iltimas-e-be-qarari hai 
ki rishta bandhta hai pairahan angusht-e-sozan par 
ye kya vahshat hai ai divane pesh-az-marg vavaila 
rakkhi be-ja bina-e-khana-e-zanjir-e-shevan par"
848,mirza-ghalib,"junun tohmat-kash-e-taskin na ho gar shadmani ki 
namak-pash-e-kharash-e-dil hai lazzat zindagani ki 
kashakash-ha-e-hasti se kare kya sa.i-e-azadi 
hui zanjir mauj-e-ab ko fursat ravani ki 
pas-az-murdan bhi divana ziyarat-gah-e-tiflan hai 
sharar-e-sang ne turbat pe meri gul-fishani ki"
849,mirza-ghalib,"juz qais aur koi na aaya ba-ru-e-kar 
sahra magar ba-tangi-e-chashm-e-hasud tha 
ashuftagi ne naqsh-e-suvaida kiya durust 
zahir hua ki daagh ka sarmaya duud tha 
tha khvab men khayal ko tujh se muamla 
jab aankh khul ga.i na ziyan tha na suud tha 
leta huun maktab-e-gham-e-dil men sabaq hanuz 
lekin yahi ki raft gaya aur buud tha 
Dhanpa kafan ne dagh-e-uyub-e-barahnagi 
main varna har libas men nang-e-vajud tha 
teshe baghair mar na saka kohkan 'asad' 
sargashta-e-khumar-e-rusum-o-quyud tha 
aalam jahan ba-arz-e-bisat-e-vajud tha 
juun sub.h chak-e-jeb mujhe tar-o-pud tha 
bazi-khur-e-fareb hai ahl-e-nazar ka zauq 
hangama garm-e-hairat-e-bud-o-nabud tha 
aalam tilism-e-shahr-e-khamoshi hai sar-basar 
ya main gharib-e-kishvar-e-guft-o-shunud tha 
tangi rafiq-e-rah thi adam ya vajud tha 
mera safar ba-tala-e-chashm-e-hasud tha 
tu yak-jahan qamash-e-havas jam.a kar ki main 
hairat-mata-e-alam-e-nuqsan-o-sud tha 
gardish-muhit-e-zulm raha jis qadar falak 
main pa.emal-e-ghamza-e-chashm-e-kabud tha 
puchha tha garche yaar ne ahval-e-dil magar 
kis ko dimagh-e-minnat-e-guft-o-shunud tha 
khur shabnam-ashna na hua varna main 'asad' 
sar-ta-qadam guzarish-e-zauq-e-sujud tha"
850,mirza-ghalib,"kaabe men ja raha to na do ta.ana kya kahen 
bhula huun haqq-e-sohbat-e-ahl-e-kunisht ko 
taa.at men ta rahe na mai-o-angbin ki laag 
dozakh men Daal do koi le kar bahisht ko 
huun munharif na kyuun rah-o-rasm-e-savab se 
TeDha laga hai qat qalam-e-sarnavisht ko 
'ghalib' kuchh apni sa.i se lahna nahin mujhe 
khirman jale agar na malakh khaa.e kisht ko"
851,mirza-ghalib,"kar-gah-e-hasti men laala dagh-saman hai 
barq-e-khirman-e-rahat khun-e-garm-e-dahqan hai 
ghuncha ta shaguftan-ha barg-e-afiyat malum 
ba-vajud-e-dil-jam.i khvab-e-gul pareshan hai 
ham se ranj-e-betabi kis tarah uThaya jaa.e 
daagh pusht-e-dast-e-ijz sho.ala khas-ba-dandan hai 
ishq ke taghaful se harzah-gard hai aalam 
ru-e-shash-jihat-afaq pusht-e-chashm-e-zindan hai"
852,mirza-ghalib,"kab vo sunta hai kahani meri 
aur phir vo bhi zabani meri 
khalish-e-ghamza-e-khun-rez na puchh 
dekh khunaba-fishani meri 
kya bayan kar ke mira ro.enge yaar 
magar ashufta-bayani meri 
huun za-khud rafta-e-baida-e-khayal 
bhuul jaana hai nishani meri 
mutaqabil hai muqabil mera 
ruk gaya dekh ravani meri 
qadr-e-sang-e-sar-e-rah rakhta huun 
sakht arzan hai girani meri 
gard-bad-e-rah-e-betabi huun 
sarsar-e-shauq hai baani meri 
dahan us ka jo na malum hua 
khul ga.i hech madani meri 
kar diya zo.af ne aajiz 'ghalib' 
nang-e-piri hai javani meri"
853,mirza-ghalib,"kabhi neki bhi us ke ji men gar aa jaa.e hai mujh se 
jafa.en kar ke apni yaad sharma jaa.e hai mujh se 
khudaya jazba-e-dil ki magar tasir ulTi hai 
ki jitna khinchta huun aur khinchta jaa.e hai mujh se 
vo bad-khu aur meri dastan-e-ishq tulani 
ibarat mukhtasar qasid bhi ghabra jaa.e hai mujh se 
udhar vo bad-gumani hai idhar ye na-tavani hai 
na puchha jaa.e hai us se na bola jaa.e hai mujh se 
sambhalne de mujhe ai na-ummidi kya qayamat hai 
ki daman-e-khayal-e-yar chhuTa jaa.e hai mujh se 
takalluf bartaraf nazzargi men bhi sahi lekin 
vo dekha jaa.e kab ye zulm dekha jaa.e hai mujh se 
hue hain paanv hi pahle nabard-e-ishq men zakhmi 
na bhaga jaa.e hai mujh se na Thahra jaa.e hai mujh se 
qayamat hai ki hove mudda.i ka ham-safar 'ghalib' 
vo kafir jo khuda ko bhi na saunpa jaa.e hai mujh se"
854,mirza-ghalib,"kahte ho na denge ham dil agar paDa paaya 
dil kahan ki gum kiije ham ne mudda.a paaya 
ishq se tabi.at ne ziist ka maza paaya 
dard ki dava paa.i dard-e-be-dava paaya 
dost-dar-e-dushman hai e'timad-e-dil ma.alum 
aah be-asar dekhi naala na-rasa paaya 
sadgi o purkari be-khudi o hushyari 
husn ko taghaful men jur.at-azma paaya 
ghuncha phir laga khilne aaj ham ne apna dil 
khuun kiya hua dekha gum kiya hua paaya 
hal-e-dil nahin ma.alum lekin is qadar ya.ani 
ham ne bar-ha DhunDa tum ne bar-ha paaya 
shor-e-pand-e-naseh ne zakhm par namak chhiDka 
aap se koi puchhe tum ne kya maza paaya 
hai kahan tamanna ka dusra qadam ya rab 
ham ne dasht-e-imkan ko ek naqsh-e-pa paaya 
be-dimagh-e-khajlat huun rashk-e-imtihan ta-kai 
ek bekasi tujh ko alam-ashna paaya 
khak-bazi-e-ummid kar-khana-e-tifli 
yaas ko do-alam se lab-ba-khanda va paaya 
kyuun na vahshat-e-ghalib baj-khvah-e-taskin ho 
kushta-e-taghaful ko khasm-e-khun-baha paaya 
fikr-e-nala men goya halqa huun ze-sar-ta-pa 
uzv uzv juun zanjir yak-dil-e-sada paaya 
shab nazara-parvar tha khvab men khayal us ka 
sub.h mauja-e-gul ko naqsh-e-boriya paaya 
jis qadar jigar khuun ho kucha dadan-e-gul hai 
zakhm-e-tegh-e-qatil ko turfa dil-kusha paaya 
hai makin ki pa-dari nam-e-sahib-e-khana 
ham se tere kuche ne naqsh-e-mudda.a paaya 
ne 'asad' jafa-sa.il ne sitam junun-ma.il 
tujh ko jis qadar DhunDa ulfat-azma paaya"
855,mirza-ghalib,"kahte to ho tum sab ki but-e-ghaliya-mu aa.e 
yak martaba ghabra ke kaho koi ki vo aa.e 
huun kashmakash-e-naz.a men haan jazb-e-mohabbat 
kuchh kah na sakun par vo mire puchhne ko aa.e 
hai sa.iqa o sho.ala o simab ka aalam 
aana hi samajh men miri aata nahin go aa.e 
zahir hai ki ghabra ke na bhagenge nakirain 
haan munh se magar bada-e-doshina ki bu aa.e 
jallad se Darte hain na vaa.iz se jhagaDte 
ham samjhe hue hain use jis bhes men jo aa.e 
haan ahl-e-talab kaun sune tana-e-na-yafat 
dekha ki vo milta nahin apne hi ko kho aa.e 
apna nahin ye sheva ki aram se baiThen 
us dar pe nahin baar to ka.abe hi ko ho aa.e 
ki ham-nafason ne asar-e-girya men taqrir 
achchhe rahe aap is se magar mujh ko Dubo aa.e 
us anjuman-e-naz ki kya baat hai 'ghalib' 
ham bhi ga.e vaan aur tiri taqdir ko ro aa.e"
856,mirza-ghalib,"kahun jo haal to kahte ho mudda.a kahiye 
tumhin kaho ki jo tum yuun kaho to kya kahiye 
na kahiyo ta.an se phir tum ki ham sitamgar hain 
mujhe to khu hai ki jo kuchh kaho baja kahiye 
vo neshtar sahi par dil men jab utar jaave 
nigah-e-naz ko phir kyuun na ashna kahiye 
nahin zariya-e-rahat jarahat-e-paikan 
vo zakhm-e-tegh hai jis ko ki dil-kusha kahiye 
jo mudda.i bane us ke na mudda.i baniye 
jo na-saza kahe us ko na na-saza kahiye 
kahin haqiqat-e-jan-kahi-e-maraz likhiye 
kahin musibat-e-na-sazi-e-dava kahiye 
kabhi shikayat-e-ranj-e-giran-nashin kiije 
kabhi hikayat-e-sabr-e-gurez-pa kahiye 
rahe na jaan to qatil ko khun-baha diije 
kaTe zaban to khanjar ko marhaba kahiye 
nahin nigar ko ulfat na ho nigar to hai 
ravani-e-ravish o masti-e-ada kahiye 
nahin bahar ko fursat na ho bahar to hai 
taravat-e-chaman o khubi-e-hava kahiye 
safina jab ki kinare pe aa laga 'ghalib' 
khuda se kya sitam-o-jaur-e-na-khuda kahiye"
857,mirza-ghalib,"kal ke liye kar aaj na khissat sharab men 
ye su-e-zan hai saqi-e-kausar ke baab men 
hain aaj kyuun zalil ki kal tak na thi pasand 
gustakhi-e-farishta hamari janab men 
jaan kyuun nikalne lagti hai tan se dam-e-sama 
gar vo sada sama.i hai chang o rabab men 
rau men hai rakhsh-e-umr kahan dekhiye thame 
ne haath baag par hai na pa hai rikab men 
utna hi mujh ko apni haqiqat se bod hai 
jitna ki vahm-e-ghair se huun pech-o-tab men 
asl-e-shuhud-o-shahid-o-mash.hud ek hai 
hairan huun phir mushahida hai kis hisab men 
hai mushtamil numud-e-suvar par vajud-e-bahar 
yaan kya dhara hai qatra o mauj-o-habab men 
sharm ik ada-e-naz hai apne hi se sahi 
hain kitne be-hijab ki hain yuun hijab men 
ara.ish-e-jamal se farigh nahin hunuz 
pesh-e-nazar hai aa.ina daa.im naqab men 
hai ghaib-e-ghaib jis ko samajhte hain ham shuhud 
hain khvab men hunuz jo jaage hain khvab men 
'ghalib' nadim-e-dost se aati hai bu-e-dost 
mashghul-e-haq huun bandagi-e-bu-turab men"
858,mirza-ghalib,"kare hai baada tire lab se kasb-e-rang-e-farogh 
khat-e-piyala sarasar nigah-e-gul-chin hai 
kabhi to is dil-e-shorida ki bhi daad mile 
ki ek umr se hasrat-parast-e-balin hai 
baja hai gar na sune nala-ha-e-bulbul-e-zar 
ki gosh-e-gul nam-e-shabnam se pamba-agin hai 
'asad' hai naza.a men chal bevafa bara-e-khuda 
maqam-e-tark-e-hijab o vida-e-tamkin hai"
859,mirza-ghalib,"khamoshiyon men tamasha ada nikalti hai 
nigah dil se tire surma-sa nikalti hai 
fashar-e-tangi-e-khalvat se banti hai shabnam 
saba jo ghunche ke parde men ja nikalti hai 
na puchh sina-e-ashiq se ab-e-tegh-e-nigah 
ki zakhm-e-rauzan-e-dar se hava nikalti hai 
ba-rang-e-shisha huun yak-gosha-e-dil-e-khali 
kabhi pari miri khalvat men aa nikalti hai"
860,mirza-ghalib,"khatar hai rishta-e-ulfat rag-e-gardan na ho jaave 
ghurur-e-dosti aafat hai tu dushman na ho jaave 
samajh is fasl men kotahi-e-nashv-o-numa 'ghalib' 
agar gul sarv ke qamat pe pairahan na ho jaave"
861,mirza-ghalib,"ki vafa ham se to ghair is ko jafa kahte hain 
hoti aa.i hai ki achchhon ko bura kahte hain 
aaj ham apni pareshani-e-khatir un se 
kahne jaate to hain par dekhiye kya kahte hain 
agle vaqton ke hain ye log inhen kuchh na kaho 
jo mai o naghma ko andoh-ruba kahte hain 
dil men aa jaa.e hai hoti hai jo fursat ghash se 
aur phir kaun se naale ko rasa kahte hain 
hai par-e-sarhad-e-idrak se apna masjud 
qible ko ahl-e-nazar qibla-numa kahte hain 
pa-e-afgar pe jab se tujhe rahm aaya hai 
khar-e-rah ko tire ham mehr-e-giya kahte hain 
ik sharar dil men hai us se koi ghabra.ega kya 
aag matlub hai ham ko jo hava kahte hain 
dekhiye laati hai us shokh ki nakhvat kya rang 
us ki har baat pe ham nam-e-khuda kahte hain 
'vahshat' o 'shefta' ab marsiya kahven shayad 
mar gaya 'ghalib'-e-ashufta-nava kahte hain"
862,mirza-ghalib,"kisi ko de ke dil koi nava-sanj-e-fughan kyuun ho 
na ho jab dil hi siine men to phir munh men zaban kyuun ho 
vo apni khu na chhoDenge ham apni vaz.a kyuun chhoDen 
subuk-sar ban ke kya puchhen ki ham se sargiran kyuun ho 
kiya gham-khvar ne rusva lage aag is mohabbat ko 
na laave taab jo gham ki vo mera raz-dan kyuun ho 
vafa kaisi kahan ka ishq jab sar phoDna Thahra 
to phir ai sang-dil tera hi sang-e-astan kyuun ho 
qafas men mujh se rudad-e-chaman kahte na Dar hamdam 
giri hai jis pe kal bijli vo mera ashiyan kyuun ho 
ye kah sakte ho ham dil men nahin hain par ye batlao 
ki jab dil men tumhin tum ho to ankhon se nihan kyuun ho 
ghalat hai jazb-e-dil ka shikva dekho jurm kis ka hai 
na khincho gar tum apne ko kashakash darmiyan kyuun ho 
ye fitna aadmi ki khana-virani ko kya kam hai 
hue tum dost jis ke dushman us ka asman kyuun ho 
yahi hai azmana to satana kis ko kahte hain 
adu ke ho liye jab tum to mera imtihan kyuun ho 
kaha tum ne ki kyuun ho ghair ke milne men rusva.i 
baja kahte ho sach kahte ho phir kahiyo ki haan kyuun ho 
nikala chahta hai kaam kya ta.anon se tu 'ghalib' 
tire be-mehr kahne se vo tujh par mehrban kyuun ho"
863,mirza-ghalib,"koh ke hon bar-e-khatir gar sada ho ja.iye 
be-takalluf ai sharar-e-jasta kya ho ja.iye 
baiza-asa nang-e-bal-o-par hai ye kunj-e-qafas 
az-sar-e-nau zindagi ho gar riha ho ja.iye 
vus.at-e-mashrab niyaz-e-kulfat-e-vahshat 'asad' 
yak-bayaban saya-e-bal-e-huma ho ja.iye"
864,mirza-ghalib,"koi din gar zindagani aur hai 
apne ji men ham ne Thani aur hai 
atish-e-dozakh men ye garmi kahan 
soz-e-gham-ha-e-nihani aur hai 
bar-ha dekhi hain un ki ranjishen 
par kuchh ab ke sargirani aur hai 
de ke khat munh dekhta hai nama-bar 
kuchh to paigham-e-zabani aur hai 
qata-e-emar hai aksar nujum 
vo bala-e-asmani aur hai 
ho chukin 'ghalib' bala.en sab tamam 
ek marg-e-na-gahani aur hai"
865,mirza-ghalib,"koi ummid bar nahin aati 
koi surat nazar nahin aati 
maut ka ek din muayyan hai 
niind kyuun raat bhar nahin aati 
aage aati thi hal-e-dil pe hansi 
ab kisi baat par nahin aati 
janta huun savab-e-ta.at-o-zohd 
par tabi.at idhar nahin aati 
hai kuchh aisi hi baat jo chup huun 
varna kya baat kar nahin aati 
kyuun na chikhun ki yaad karte hain 
meri avaz gar nahin aati 
dagh-e-dil gar nazar nahin aata 
bu bhi ai charagar nahin aati 
ham vahan hain jahan se ham ko bhi 
kuchh hamari khabar nahin aati 
marte hain aarzu men marne ki 
maut aati hai par nahin aati 
kaaba kis munh se jaoge 'ghalib' 
sharm tum ko magar nahin aati"
866,mirza-ghalib,"kya tang ham sitam-zadagan ka jahan hai 
jis men ki ek baiza-e-mor asman hai 
hai ka.enat ko harakat tere zauq se 
partav se aftab ke zarre men jaan hai 
halanki hai ye sili-e-khara se laala rang 
ghafil ko mere shishe pe mai ka guman hai 
ki us ne garm sina-e-ahl-e-havas men ja 
aave na kyuun pasand ki ThanDa makan hai 
kya khuub tum ne ghair ko bosa nahin diya 
bas chup raho hamare bhi munh men zaban hai 
baiTha hai jo ki saya-e-divar-e-yar men 
farman-rava-e-kishvar-e-hindustan hai 
hasti ka e'tibar bhi gham ne miTa diya 
kis se kahun ki daagh jigar ka nishan hai 
hai baare e'timad-e-vafa-dari is qadar 
'ghalib' ham is men khush hain ki na-mehrban hai 
dehli ke rahne vaalo 'asad' ko satao mat 
be-chara chand roz ka yaan mehman hai"
867,mirza-ghalib,"kyuun jal gaya na tab-e-rukh-e-yar dekh kar 
jalta huun apni taqat-e-didar dekh kar 
atish-parast kahte hain ahl-e-jahan mujhe 
sargarm-e-nala-ha-e-sharar-bar dekh kar 
kya abru-e-ishq jahan aam ho jafa 
rukta huun tum ko be-sabab azar dekh kar 
aata hai mere qatl ko par josh-e-rashk se 
marta huun us ke haath men talvar dekh kar 
sabit hua hai gardan-e-mina pe khun-e-khalq 
larze hai mauj-e-mai tiri raftar dekh kar 
va-hasrata ki yaar ne khincha sitam se haath 
ham ko haris-e-lazzat-e-azar dekh kar 
bik jaate hain ham aap mata-e-sukhan ke saath 
lekin ayar-e-taba.a-e-kharidar dekh kar 
zunnar bandh sub.ha-e-sad-dana toD Daal 
rah-rau chale hai raah ko hamvar dekh kar 
in ablon se paanv ke ghabra gaya tha main 
ji khush hua hai raah ko pur-khar dekh kar 
kya bad-guman hai mujh se ki a.ine men mire 
tuuti ka aks samjhe hai zangar dekh kar 
girni thi ham pe barq-e-tajalli na tuur par 
dete hain baada zarf-e-qadah-khvar dekh kar 
sar phoDna vo 'ghalib'-e-shorida haal ka 
yaad aa gaya mujhe tiri divar dekh kar"
868,mirza-ghalib,"kyuun na ho chashm-e-butan mahv-e-taghaful kyuun na ho 
ya.ani us bimar ko nazzare se parhez hai 
marte marte dekhne ki aarzu rah ja.egi 
vaa.e nakami ki us kafir ka khanjar tez hai 
ariz-e-gul dekh ru-e-yar yaad aaya 'asad' 
joshish-e-fasl-e-bahari ishtiyaq-angez hai"
869,mirza-ghalib,"kyunkar us but se rakhun jaan aziiz 
kya nahin hai mujhe iman aziiz 
dil se nikla pe na nikla dil se 
hai tire tiir ka paikan aziiz 
taab laa.e hi banegi 'ghalib' 
vaqi.a sakht hai aur jaan aziiz"
870,mirza-ghalib,"laghar itna huun ki gar tu bazm men ja de mujhe 
mera zimma dekh kar gar koi batla de mujhe 
kya ta.ajjub hai jo us ko dekh kar aa jaa.e rahm 
vaan talak koi kisi hiile se pahuncha de mujhe 
munh na dikhlave na dikhla par ba-andaz-e-itab 
khol kar parda zara ankhen hi dikhla de mujhe 
yaan talak meri giraftari se vo khush hai ki main 
zulf gar ban ja.un to shane men uljha de mujhe"
871,mirza-ghalib,"lazim tha ki dekho mira rasta koi din aur 
tanha ga.e kyuun ab raho tanha koi din aur 
miT ja.ega sar gar tira patthar na ghisega 
huun dar pe tire nasiya-farsa koi din aur 
aa.e ho kal aur aaj hi kahte ho ki ja.un 
maana ki hamesha nahin achchha koi din aur 
jaate hue kahte ho qayamat ko milenge 
kya khuub qayamat ka hai goya koi din aur 
haan ai falak-e-pir javan tha abhi aarif 
kya tera bigaDta jo na marta koi din aur 
tum mah-e-shab-e-char-dahum the mire ghar ke 
phir kyuun na raha ghar ka vo naqsha koi din aur 
tum kaun se the aise khare dad-o-sitad ke 
karta malak-ul-maut taqaza koi din aur 
mujh se tumhen nafrat sahi nayyar se laDa.i 
bachchon ka bhi dekha na tamasha koi din aur 
guzri na ba-har-hal ye muddat khush o na-khush 
karna tha javan-marg guzara koi din aur 
nadan ho jo kahte ho ki kyuun jiite hain 'ghalib' 
qismat men hai marne ki tamanna koi din aur"
872,mirza-ghalib,"lab-e-isa ki jumbish karti hai gahvara-jumbani 
qayamat kushta-e-la.al-e-butan ka khvab-e-sangin hai 
bayaban-e-fana hai bad-e-sahra-e-talab 'ghalib' 
pasina tausan-e-himmat to sail-e-khana-e-zin hai"
873,mirza-ghalib,"lab-e-khushk dar-tishnagi-murdagan ka 
ziyarat-kada huun dil-azurdagan ka 
hama na-umidi hama bad-gumani 
main dil huun fareb-e-vafa-khurdagan ka 
shaguftan kamin-gah-e-taqrib-jui 
tasavvur huun be-mojib azurdagan ka 
gharib-e-sitam-didah-e-baz-gashtan 
sukhan huun sukhan bar lab-avurdagan ka 
sarapa yak-a.ina-dar-e-shikastan 
irada huun yak-alam-afsurdagan ka 
ba-surat takalluf ba-ma.ani ta.assuf 
'asad' main tabassum huun pazhmurdagan ka"
874,mirza-ghalib,"larazta hai mira dil zahmat-e-mehr-e-darakhshan par 
main huun vo qatra-e-shabnam ki ho khar-e-bayaban par 
na chhoDi hazrat-e-yusuf ne yaan bhi khana-ara.i 
safedi dida-e-yaqub ki phirti hai zindan par 
fana talim-e-dars-e-be-khudi huun us zamane se 
ki majnun laam alif likhta tha divar-e-dabistan par 
faraghat kis qadar rahti mujhe tashvish-e-marham se 
baham gar sulh karte para-ha-e-dil namak-dan par 
nahin iqlim-e-ulfat men koi tumar-e-naz aisa 
ki pusht-e-chashm se jis ki na hove mohr unvan par 
mujhe ab dekh kar abr-e-shafaq-aluda yaad aaya 
ki furqat men tiri atish barasti thi gulistan par 
ba-juz parvaz-e-shauq-e-naz kya baaqi raha hoga 
qayamat ik hava-e-tund hai khak-e-shahidan par 
na laD naseh se 'ghalib' kya hua gar us ne shiddat ki 
hamara bhi to akhir zor chalta hai gareban par 
dil-e-khunin-jigar be-sabr-o-faiz-e-ishq-e-mustaghni 
ilahi yak qayamat khavar aa TuuTe badakhshan par 
'asad' ai be-tahammul arbada be-ja hai naseh se 
ki akhir be-kason ka zor chalta hai gareban par"
875,mirza-ghalib,"latafat be-kasafat jalva paida kar nahin sakti 
chaman zangar hai a.ina-e-bad-e-bahari ka 
harif-e-joshish-e-dariya nahin khuddari-e-sahil 
jahan saaqi ho tu batil hai da.ava hoshiyari ka 
bahar-e-rang-e-khun-e-gul hai saman ashk-bari ka 
junun-e-barq nashtar hai rag-e-abr-e-bahari ka 
bara-e-hall-e-mushkil huun zi-pa uftada-e-hasrat 
bandha hai uqda-e-khatir se paiman khaksari ka 
ba-vaqt-e-sar-niguni hai tasavvur intizaristan 
nigah ko ablon se shaghl hai akhtar-shumari ka 
'asad' saghar-kash-e-taslim ho gardish se gardun ki 
ki nang-e-fahm-e-mastan hai gila bad-rozg-ari ka"
876,mirza-ghalib,"lo ham mariz-e-ishq ke bimar-dar hain 
achchha agar na ho to masiha ka kya ilaaj"
877,mirza-ghalib,"luun vaam bakht-e-khufta se yak-khvab-e-khush vale 
'ghalib' ye khauf hai ki kahan se ada karun 
khush vahshate ki arz-e-junun-e-fana karun 
juun gard-e-rah jama-e-hasti qaba karun 
aa ai bahar-e-naz ki tere khiram se 
dastar gird-e-shakh-e-gul-e-naqsh-e-pa karun 
khush uftadgi ki ba-sahra-e-intizar 
juun jaada gard-e-rah se nigah surma-sa karun 
sabr aur ye ada ki dil aave asir-e-chak 
dard aur ye kamin ki rah-e-nala va karun 
vo be-dimagh-e-minnat-e-iqbal huun ki main 
vahshat ba-dagh-e-saya-e-bal-e-huma karun 
vo iltimas-e-lazzat-e-be-dad huun ki main 
tegh-e-sitam ko pusht-e-kham-e-iltija karun 
vo raz-e-nala huun ki ba-sharh-e-nigah-e-ajz 
afshan ghubar-e-surma se fard-e-sada karun"
878,mirza-ghalib,"mana-e-dasht-navardi koi tadbir nahin 
ek chakkar hai mire paanv men zanjir nahin 
shauq us dasht men dauDaye hai mujh ko ki jahan 
jaada ghair az nigah-e-dida-e-tasvir nahin 
hasrat-e-lazzat-e-azar rahi jaati hai 
jada-e-rah-e-vafa juz dam-e-shamshir nahin 
ranj-e-naumidi-e-javed gavara rahiyo 
khush huun gar nala-zabuni kash-e-tasir nahin 
sar khujata hai jahan zakhm-e-sar achchha ho jaa.e 
lazzat-e-sang ba-andaza-e-taqrir nahin 
jab karam rukhsat-e-bebaki-o-gustakhi de 
koi taqsir ba-juz khajlat-e-taqsir nahin 
'ghalib' apna ye aqida hai ba-qaul-e-'nasikh' 
aap be-bahra hai jo mo'taqid-e-'mir' nahin 
'mir' ke sher ka ahval kahun kya 'ghalib' 
jis ka divan kam-az-gulshan-e-kashmir nahin 
a.ina daam ko parde men chhupata hai abas 
ki pari-zad-e-nazar qabil-e-taskhir nahin 
misl-e-gul zakhm hai mera bhi sinan se tavvam 
tera tarkash hi kuchh abistani-e-tir nahin"
879,mirza-ghalib,"mahram nahin hai tu hi nava-ha-e-raz ka 
yaan varna jo hijab hai parda hai saaz ka 
rang-e-shikasta sub.h-e-bahar-e-nazara hai 
ye vaqt hai shaguftan-e-gul-ha-e-naz ka 
tu aur su-e-ghair nazar-ha-e-tez tez 
main aur dukh tiri mizha-ha-e-daraz ka 
sarfa hai zabt-e-ah men mera vagarna men 
to.ama huun ek hi nafas-e-jan-gudaz ka 
hain bas-ki josh-e-bada se shishe uchhal rahe 
har gosha-e-bisat hai sar shisha-baz ka 
kavish ka dil kare hai taqaza ki hai hunuz 
nakhun pe qarz is girah-e-nim-baz ka 
taraj-e-kavish-e-gham-e-hijran hua 'asad' 
siina ki tha dafina gohar-ha-e-raz ka"
880,mirza-ghalib,"main aur bazm-e-mai se yuun tishna-kam aa.uun 
gar main ne ki thi tauba saaqi ko kya hua tha 
hai ek tiir jis men donon chhide paDe hain 
vo din ga.e ki apna dil se jigar juda tha 
darmandagi men 'ghalib' kuchh ban paDe to janun 
jab rishta be-girah tha nakhun girah-kusha tha"
881,mirza-ghalib,"main unhen chheDun aur kuchh na kahen 
chal nikalte jo mai piye hote 
qahr ho ya bala ho jo kuchh ho 
kaash ke tum mire liye hote 
meri qismat men gham gar itna tha 
dil bhi ya-rab ka.i diye hote 
aa hi jaata vo raah par 'ghalib' 
koi din aur bhi jiye hote"
882,mirza-ghalib,"manzur thi ye shakl tajalli ko nuur ki 
qismat khuli tire qad-o-rukh se zuhur ki 
ik khun-chakan kafan men karoDon banao hain 
paDti hai aankh tere shahidon pe huur ki 
vaa.iz na tum piyo na kisi ko pila sako 
kya baat hai tumhari sharab-e-tahur ki 
laDta hai mujh se hashr men qatil ki kyuun uTha 
goya abhi suni nahin avaz suur ki 
aamad bahar ki hai jo bulbul hai naghma-sanj 
uDti si ik khabar hai zabani tuyur ki 
go vaan nahin pa vaan ke nikale hue to hain 
ka.abe se in buton ko bhi nisbat hai duur ki 
kya farz hai ki sab ko mile ek sa javab 
aao na ham bhi sair karen koh-e-tur ki 
garmi sahi kalam men lekin na is qadar 
ki jis se baat us ne shikayat zarur ki 
'ghalib' gar is safar men mujhe saath le chalen 
haj ka savab nazr karunga huzur ki"
883,mirza-ghalib,"masjid ke zer-e-saya kharabat chahiye 
bhaun paas aankh qibla-e-hajat chahiye 
ashiq hue hain aap bhi ek aur shakhs par 
akhir sitam ki kuchh to mukafat chahiye 
de daad ai falak dil-e-hasrat-parast ki 
haan kuchh na kuchh talafi-e-mafat chahiye 
sikhe hain mah-rukhon ke liye ham musavvari 
taqrib kuchh to bahr-e-mulaqat chahiye 
mai se gharaz nashat hai kis ru-siyah ko 
ik-guna be-khudi mujhe din raat chahiye 
nashv-o-numa hai asl se 'ghalib' furua ko 
khamoshi hi se nikle hai jo baat chahiye 
hai rang-e-lala-o-gul-o-nasrin juda juda 
har rang men bahar ka isbat chahiye 
sar pa-e-khum pe chahiye hangam-e-be-khudi 
ru su-e-qibla vaqt-e-munajat chahiye 
ya.ani ba-hasb-e-gardish-e-paimana-e-sifat 
aarif hamesha mast-e-mai-e-zat chahiye"
884,mirza-ghalib,"masti ba-zauq-e-ghaflat-e-saqi halak hai 
mauj-e-sharab yak-mizha-e-khvab-nak hai 
juz zakhm-e-tegh-e-naz nahin dil men aarzu 
jeb-e-khayal bhi tire hathon se chaak hai 
josh-e-junun se kuchh nazar aata nahin 'asad' 
sahra hamari aankh men yak-musht-e-khak hai"
885,mirza-ghalib,"mat mardumak-e-dida men samjho ye nigahen 
hain jam.a suvaida-e-dil-e-chashm men aahen 
kis dil pe hai azm-e-saf-e-mizhgan-e-khud-ara 
a.ine ke payab se utri hain sipahen 
dair-o-haram a.ina-e-takrar-e-tamanna 
vamandagi-e-shauq tarashe hai panahen 
juun mardumak-e-chashm se hon jam.a nigahen 
khvabida ba-hairat-kada-e-dagh hain aahen 
phir halqa-e-kakul men paDin diid ki rahen 
juun duud faraham huiin rauzan men nigahen 
paaya sar-e-har-zarra jigar-gosha-e-vahshat 
hain daagh se ma.amur shaqa.iq ki kulahen 
ye matl.a 'asad' jauhar-e-afsun-e-sukhan ho 
gar arz-e-tapak-e-jigar-e-sokhta chahen 
hairat-kash-e-yak-jalva-e-ma.ani hain nigahen 
khinchun huun suvaida-e-dil-e-chashm se aa.hen"
886,mirza-ghalib,"maze jahan ke apni nazar men khaak nahin 
siva.e khun-e-jigar so jigar men khaak nahin 
magar ghubar hue par hava uDa le jaa.e 
vagarna taab o tavan bal-o-par men khaak nahin 
ye kis bahisht-shama.il ki aamad aamad hai 
ki ghair-e-jalva-e-gul rahguzar men khaak nahin 
bhala use na sahi kuchh mujhi ko rahm aata 
asar mire nafas-e-be-asar men khaak nahin 
khayal-e-jalva-e-gul se kharab hain mai-kash 
sharab-khane ke divar-o-dar men khaak nahin 
hua huun ishq ki gharat-gari se sharminda 
siva.e hasrat-e-tamir ghar men khaak nahin 
hamare sher hain ab sirf dil-lagi ke 'asad' 
khula ki fa.eda arz-e-hunar men khaak nahin"
887,mirza-ghalib,"mehrban ho ke bula lo mujhe chaho jis vaqt 
main gaya vaqt nahin huun ki phir aa bhi na sakun 
zo.af men tana-e-aghyar ka shikva kya hai 
baat kuchh sar to nahin hai ki uTha bhi na sakun 
zahr milta hi nahin mujh ko sitamgar varna 
kya qasam hai tire milne ki ki kha bhi na sakun 
is qadar zabt kahan hai kabhi aa bhi na sakun 
sitam itna to na kiije ki uTha bhi na sakun 
lag ga.i aag agar ghar ko to andesha kya 
sho.ala-e-dil to nahin hai ki bujha bhi na sakun 
tum na aaoge to marne ki hain sau tadbiren 
maut kuchh tum to nahin ho ki bula bhi na sakun 
hans ke bulva.iye miT ja.ega sab dil ka gila 
kya tasavvur hai tumhara ki miTa bhi na sakun"
888,mirza-ghalib,"milti hai khu-e-yar se naar iltihab men 
kafir huun gar na milti ho rahat azaab men 
kab se huun kya bata.un jahan-e-kharab men 
shab-ha-e-hijr ko bhi rakhun gar hisab men 
ta phir na intizar men niind aa.e umr bhar 
aane ka ahd kar ga.e aa.e jo khvab men 
qasid ke aate aate khat ik aur likh rakhun 
main janta huun jo vo likhenge javab men 
mujh tak kab un ki bazm men aata tha daur-e-jam 
saaqi ne kuchh mila na diya ho sharab men 
jo munkir-e-vafa ho fareb us pe kya chale 
kyuun bad-guman huun dost se dushman ke baab men 
main muztarib huun vasl men khauf-e-raqib se 
Daala hai tum ko vahm ne kis pech-o-tab men 
main aur hazz-e-vasl khuda-saz baat hai 
jaan nazr deni bhuul gaya iztirab men 
hai tevri chaDhi hui andar naqab ke 
hai ik shikan paDi hui tarf-e-naqab men 
lakhon lagao ek churana nigah ka 
lakhon banav ek bigaDna itaab men 
vo naala dil men khas ke barabar jagah na paa.e 
jis naala se shigaf paDe aftab men 
vo sehr mudd.a-talabi men na kaam aa.e 
jis sehr se safina ravan ho sarab men 
'ghalib' chhuTi sharab par ab bhi kabhi kabhi 
piita huun roz-e-abr o shab-e-mahtab men"
889,mirza-ghalib,"miri hasti faza-e-hairat abad-e-tamanna hai 
jise kahte hain naala vo usi aalam ka anqa hai 
khizan kya fasl-e-gul kahte hain kis ko koi mausam ho 
vahi ham hain qafas hai aur matam bal-o-par ka hai 
vafa-e-dilbaran hai ittifaqi varna ai hamdam 
asar fariyad-e-dil-ha-e-hazin ka kis ne dekha hai 
na laa.i shokhi-e-andesha tab-e-ranj-e-naumidi 
kaf-e-afsos milna ahd-e-tajdid-e-tamanna hai 
na sove ablon men gar sirishk-e-dida-e-nam se 
ba-jaulan-gah-e-naumidi nigah-e-ajizan pa hai 
ba-sakhti-ha-e-qaid-e-zindagi malum azadi 
sharar bhi said-e-dam-e-rishta-e-rag-ha-e-khara hai 
taghaful-mashrabi se na-tamami bas-ki paida hai 
nigah-e-naz chashm-e-yar men zunnar-e-mina hai 
tasarruf vahshiyon men hai tasavvur-ha-e-majnun ka 
savad-e-chashm-e-ahu aks-e-khal-e-ru-e-laila hai 
mohabbat tarz-e-paivand-e-nihal-e-dosti jaane 
davidan resha saan muft-e-rag-e-khvab-e-zulekha hai 
kiya yak-sar gudaz-e-dil niyaz-e-joshish-e-hasrat 
suvaida nuskha-e-tah-bandi-e-dagh-e-tamanna hai 
hujum-e-rezish-e-khun ke sabab rang uD nahin sakta 
hina-e-panja-e-saiyyad murgh-e-rishta bar-pa hai 
asar soz-e-mohabbat ka qayamat be-muhaba hai 
ki rag se sang men tukhm-e-sharar ka resha paida hai 
nihan hai gauhar-e-maqsud jeb-e-khud-shanasi men 
ki yaan ghavvas hai timsal aur a.ina dariya hai 
azizo zikr-e-vasl-e-ghair se mujh ko na bahlao 
ki yaan afsun-e-khvab afsana-e-khvab-e-zulaikha hai 
tasavvur bahr-e-taskin-e-tapidan-ha-e-tifl-e-dil 
ba-bagh-e-rang-ha-e-rafta gul-chin-e-tamasha hai 
ba-sa.i-e-ghair hai qat-e-libas-e-khana-virani 
ki naz-e-jada-e-rah rishta-e-daman-e-sahra hai"
890,mirza-ghalib,"muddat hui hai yaar ko mehman kiye hue 
josh-e-qadah se bazm charaghan kiye hue 
karta huun jam.a phir jigar-e-lakht-lakht ko 
arsa hua hai davat-e-mizhgan kiye hue 
phir vaz-e-ehtiyat se rukne laga hai dam 
barson hue hain chaak gareban kiye hue 
phir garm-nala-ha-e-sharar-bar hai nafas 
muddat hui hai sair-e-charaghan kiye hue 
phir pursish-e-jarahat-e-dil ko chala hai ishq 
saman-e-sad-hazar namak-dan kiye hue 
phir bhar raha huun khama-e-mizhgan ba-khun-e-dil 
saz-e-chaman tarazi-e-daman kiye hue 
baham-digar hue hain dil o diida phir raqib 
nazzara o khayal ka saman kiye hue 
dil phir tavaf-e-ku-e-malamat ko jaa.e hai 
pindar ka sanam-kada viran kiye hue 
phir shauq kar raha hai kharidar ki talab 
arz-e-mata-e-aql-o-dil-o-jan kiye hue 
dauDe hai phir har ek gul-o-lala par khayal 
sad-gulistan nigah ka saman kiye hue 
phir chahta huun nama-e-dildar kholna 
jaan nazr-e-dil-farebi-e-unvan kiye hue 
mange hai phir kisi ko lab-e-bam par havas 
zulf-e-siyah rukh pe pareshan kiye hue 
chahe hai phir kisi ko muqabil men aarzu 
surme se tez dashna-e-mizhgan kiye hue 
ik nau-bahar-e-naz ko taake hai phir nigah 
chehra farogh-e-mai se gulistan kiye hue 
phir ji men hai ki dar pe kisi ke paDe rahen 
sar zer-bar-e-minnat-e-darban kiye hue 
ji DhunDta hai phir vahi fursat ki raat din 
baiThe rahen tasavvur-e-janan kiye hue 
'ghalib' hamen na chheD ki phir josh-e-ashk se 
baiThe hain ham tahayya-e-tufan kiye hue"
891,mirza-ghalib,"mujh ko dayar-e-ghair men maara vatan se duur 
rakh li mire khuda ne miri bekasi ki sharm 
vo halqa-ha-e-zulf kamin men hain ya khuda 
rakh liijo mere dava-e-varastagi ki sharm"
892,mirza-ghalib,"mund ga.iin kholte hi kholte ankhen 'ghalib' 
yaar laa.e miri balin pe use par kis vaqt"
893,mirza-ghalib,"muzhda ai zauq-e-asiri ki nazar aata hai 
dam-e-khali qafas-e-murgh-e-giraftar ke paas 
jigar-e-tishna-e-azar tasalli na hua 
ju-e-khun ham ne baha.i bun-e-har khaar ke paas 
mund ga.iin kholte hi kholte ankhen hai hai 
khuub vaqt aa.e tum is ashiq-e-bimar ke paas 
main bhi ruk ruk ke na marta jo zaban ke badle 
dashna ik tez sa hota mire gham-khvar ke paas 
dahan-e-sher men ja baiThe lekin ai dil 
na khaDe ho jiye khuban-e-dil-azar ke paas 
dekh kar tujh ko chaman bas-ki numu karta hai 
khud-ba-khud pahunche hai gul gosha-e-dastar ke paas 
mar gaya phoD ke sar 'ghalib'-e-vahshi hai hai 
baiThna us ka vo aa kar tiri divar ke paas"
894,mirza-ghalib,"na gul-e-naghma huun na parda-e-saz 
main huun apni shikast ki avaz 
tu aur ara.ish-e-kham-e-kakul 
main aur andesha-ha-e-dur-daraz 
laf-e-tamkin fareb-e-sada-dili 
ham hain aur raz-ha-e-sina-gudaz 
huun giraftar-e-ulfat-e-sayyad 
varna baaqi hai taqat-e-parvaz 
vo bhi din ho ki us sitamgar se 
naaz khinchun baja.e hasrat-e-naz 
nahin dil men mire vo qatra-e-khun 
jis se mizhgan hui na ho gul-baz 
ai tira ghamza yak-qalam-angez 
ai tira zulm sar-ba-sar andaz 
tu hua jalva-gar mubarak ho 
rezish-e-sajda-e-jabin-e-niyaz 
mujh ko puchha to kuchh ghazab na hua 
main gharib aur tu gharib-navaz 
'asad'-ullah khaan tamam hua 
ai daregha vo rind-e-shahid-baz"
895,mirza-ghalib,"na hoga yak-bayaban mandgi se zauq kam mera 
habab-e-mauja-e-raftar hai naqsh-e-qadam mera 
mohabbat thi chaman se lekin ab ye be-dimaghi hai 
ki mauj-e-bu-e-gul se naak men aata hai dam mera 
rah-e-khvabida thi gardan-kash-e-yak-dars-e-agahi 
zamin ko saili-e-ustad hai naqsh-e-qadam mera 
suragh-avara-e-arz-e-do-alam shor-e-mahshar huun 
par-afshan hai ghubar aan su-e-sahra-e-adam mera 
hava-e-sub.h yak-alam gareban chaki-e-gul hai 
dahan-e-zakhm paida kar agar khata hai gham mera 
na ho vahshat-kash-e-dars-e-sarab-e-satr-e-agahi 
main gard-e-rah huun be-mudda.a hai pech-o-kham mera 
'asad' vahshat-parast-e-gosha-e-tanha.i-e-dil hai 
ba-rang-e-mauj-e-mai khamyaza-e-saghar hai ram mera"
896,mirza-ghalib,"na hui gar mire marne se tasalli na sahi 
imtihan aur bhi baaqi ho to ye bhi na sahi 
khaar khar-e-alam-e-hasrat-e-didar to hai 
shauq gul-chin-e-gulistan-e-tasalli na sahi 
mai-parastan khum-e-mai munh se laga.e hi bane 
ek din gar na hua bazm men saaqi na sahi 
nafas-e-qais ki hai chashm-o-charagh-e-sahra 
gar nahin sham-e-siyah-khana-e-laili na sahi 
ek hangame pe mauquf hai ghar ki raunaq 
nauha-e-gham hi sahi naghma-e-shadi na sahi 
na sata.ish ki tamanna na sile ki parva 
gar nahin hain mire ash.ar men ma.ani na sahi 
ishrat-e-sohbat-e-khuban hi ghanimat samjho 
na hui 'ghalib' agar umr-e-tabi.i na sahi"
897,mirza-ghalib,"na leve gar khas-e-jauhar taravat sabza-e-khat se 
laga.e khana-e-a.ina men ru-e-nigar atish 
farogh-e-husn se hoti hai hall-e-mushkil-e-ashiq 
na nikle sham.a ke pa se nikale gar na khaar atish 
sharar hai rang ba.ad iz.har-e-tab-e-jalva-e-tamkin 
kare hai sang par khurshid ab-e-ru-e-kar atish 
panave be-gudaz-e-mom rabt-e-paikar-ara.i 
nikale kya nihal-e-sham.a be-tukhm-e-sharar atish 
khayal-e-dud tha sar-josh-e-sauda-e-ghalat-fahmi 
agar rakhti na khakistar-nashini ka ghubar atish 
hava-e-par-fishani barq-e-khirman-ha-e-khatir hai 
ba-bal-e-sho.ala-e-betab hai parvana-zar atish 
nahin barq-o-sharar juz vahshat-e-zabt-e-tapidan-ha 
bila gardan-e-be-parva kharami-ha-e-yar atish 
dhuen se aag ke ik abr-e-dariya-bar ho paida 
'asad' haidar-paraston se agar hove do-char atish"
898,mirza-ghalib,"na puchh nuskha-e-marham jarahat-e-dil ka 
ki us men reza-e-almas juzv-e-azam hai 
bahut dinon men taghaful ne tere paida ki 
vo ik nigah ki ba-zahir nigah se kam hai"
899,mirza-ghalib,"na tha kuchh to khuda tha kuchh na hota to khuda hota 
Duboya mujh ko hone ne na hota main to kya hota 
hua jab gham se yuun be-his to gham kya sar ke kaTne ka 
na hota gar juda tan se to zaanu par dhara hota 
hui muddat ki 'ghalib' mar gaya par yaad aata hai 
vo har ik baat par kahna ki yuun hota to kya hota"
900,mirza-ghalib,"naala juz husn-e-talab ai sitam-ijad nahin 
hai taqaza-e-jafa shikva-e-bedad nahin 
ishq-o-mazduri-e-ishrat-gah-e-khusruv kya khuub 
ham ko taslim niko-nami-e-farhad nahin 
kam nahin vo bhi kharabi men pa vus.at malum 
dasht men hai mujhe vo aish ki ghar yaad nahin 
ahl-e-binash ko hai tufan-e-havadis maktab 
lutma-e-mauj kam-az saili-e-ustad nahin 
vaa.e mahrumi-e-taslim-o-bada hal-e-vafa 
janta hai ki hamen taqat-e-faryad nahin 
rang-e-tamkin-e-gul-o-lala pareshan kyuun hai 
gar charaghan-e-sar-e-rah-guzar-e-bad nahin 
sabad-e-gul ke tale band kare hai gulchin 
muzhda ai murgh ki gulzar men sayyad nahin 
nafi se karti hai isbat taravish goya 
di hai ja-e-dahn us ko dam-e-ijad nahin 
kam nahin jalvagari men tire kuche se bahisht 
yahi naqsha hai vale is qadar abad nahin 
karte kis munh se ho ghurbat ki shikayat 'ghalib' 
tum ko be-mehri-e-yaran-e-vatan yaad nahin"
901,mirza-ghalib,"nafas na anjuman-e-arzu se bahar khinch 
agar sharab nahin intizar-e-saghar khinch 
kamal-e-garmi-e-sa.i-e-talash-e-did na puchh 
ba-rang-e-khar mire aa.ine se jauhar khinch 
tujhe bahana-e-rahat hai intizar ai dil 
kiya hai kis ne ishara ki naz-e-bistar khinch 
tiri taraf hai ba-hasrat nazara-e-nargis 
ba-kori-e-dil-o-chashm-e-raqib saghar khinch 
ba-nim-ghamza ada kar haq-e-vadi.at-e-naz 
niyam-e-parda-e-zakhm-e-jigar se khanjar khinch 
mire qadah men hai sahba-e-atish-e-pinhan 
ba-ru-e-sufra kabab-e-dil-e-samandar khinch 
na kah ki taqat-e-rusva.i-e-visal nahin 
agar yahi araq-e-fitna hai mukarrar khinch 
junun-e-a.ina mushtaq-e-yak-tamasha hai 
hamare safhe pe bal-e-pari se mistar khinch 
khumar-e-minnat-e-saqi agar yahi hai 'asad' 
Dil-e-gudakhta ke mai-kade men saghar khinch"
902,mirza-ghalib,"nahin hai zakhm koi bakhiye ke dar-khur mire tan men 
hua hai tar-e-ashk-e-yas rishta chashm-e-sozan men 
hui hai mane-e-zauq-e-tamasha khana-virani 
kaf-e-sailab baaqi hai ba-rang-e-pumba rauzan men 
vadi.at-khana-e-bedad-e-kavish-ha-e-mizhgan huun 
nagin-e-nam-e-shahid hai mire har qatra-e-khun tan men 
bayan kis se ho zulmat-gustari mere shabistan ki 
shab-e-mah ho jo rakh duun pamba divaron ke rauzan men 
nikohish mana-e-be-rabti-e-shor-e-junun aa.i 
hua hai khanda-e-ahbab bakhiya jeb-o-daman men 
hue us mehr-vash ke jalva-e-timsal ke aage 
par-afshan jauhar a.ine men misl-e-zarra rauzan men 
na janun nek huun ya bad huun par sohbat-mukhalif hai 
jo gul huun to huun gulkhan men jo khas huun to huun gulshan men 
hazaron dil diye josh-e-junun-e-ishq ne mujh ko 
siyah ho kar suvaida ho gaya har qatra-e-khun tan men 
'asad' zindani-e-tasir-e-ulfat-ha-e-khuban huun 
kham-e-dast-e-navazish ho gaya hai tauq gardan men 
fuzun ki doston ne hirs-e-qatil zauq-e-kushtan men 
ho.e hain bakhiya-ha-e-zakhm jauhar tegh-e-dushman men 
tamasha kardani hai lutf-e-zakhm-e-intizar ai dil 
suvaida dagh-e-marham mardumuk hai chashm-e-sozan men 
dil-o-din-o-khirad taraj-e-naz-e-jalva-paira.i 
hua hai jauhar-e-a.ina khel-e-mor khirman men 
nikohish mane-e-divangi-ha-e-junun aa.i 
lagaya khanda-e-naseh ne bakhiya jeb-o-daman men"
903,mirza-ghalib,"nahin ki mujh ko qayamat ka e'tiqad nahin 
shab-e-firaq se roz-e-jaza ziyad nahin 
koi kahe ki shab-e-mah men kya bura.i hai 
bala se aaj agar din ko abr o baad nahin 
jo aa.uun samne un ke to marhaba na kahen 
jo ja.un vaan se kahin ko to khair-bad nahin 
kabhi jo yaad bhi aata huun main to kahte hain 
ki aaj bazm men kuchh fitna-o-fasad nahin 
alava iid ke milti hai aur din bhi sharab 
gada-e-kucha-e-mai-khana na-murad nahin 
jahan men ho gham-e-shadi baham hamen kya kaam 
diya hai ham ko khuda ne vo dil ki shaad nahin 
tum un ke va.ade ka zikr un se kyuun karo 'ghalib' 
ye kya ki tum kaho aur vo kahen ki yaad nahin"
904,mirza-ghalib,"naqsh-e-naz-e-but-e-tannaz ba-aghosh-e-raqib 
pa-e-ta.us pa.e-khama-e-mani mange 
tu vo bad-khu ki tahayyur ko tamasha jaane 
gham vo afsana ki ashufta-bayani mange 
vo tap-e-ishq-e-tamanna hai ki phir surat-e-sham.a 
sho.ala ta-nabz-e-jigar resha-davani mange 
tishna-e-khun-e-tamasha jo vo paani mange 
aa.ina rukhsat-e-andaz-e-ravani mange 
rang ne gul se dam-e-arz-e-pareshani-e-bazm 
barg-e-gul reza-e-mina ki nishani mange 
zulf tahrir-e-pareshan-e-taqaza hai magar 
shana-san mu-ba-zaban khama-e-mani mange 
amad-e-khat se na kar khanda-e-shirin ki mabad 
chashm-e-mor a.ina-e-dil nigarani mange 
huun giraftar-e-kamin-gah-e-taghaful ki jahan 
khvab sayyad se parvaz-e-girani mange 
chashm parvaz o nafas khufta magar zo.af-e-umid 
shahpar-e-kah pa.e-muzhda-risani mange 
vahshat-e-shor-e-tamasha hai ki juun nik.hat-e-gul 
namak-e-zakhm-e-jigar bal-fishani mange 
gar mile hazrat-e-'bedil' ka khat-e-lauh-e-mazar 
'asad' a.in-e-parvaz-e-ma.ani mange 
rang ne gul se dam-e-arz-e-pareshani-e-bazm 
barg-e-gul reza-e-mina ki nishani mange"
905,mirza-ghalib,"naqsh fariyadi hai kis ki shokhi-e-tahrir ka 
kaghzi hai pairahan har paikar-e-tasvir ka 
kaav kav-e-sakht-jani ha.e-tanha.i na puchh 
sub.h karna shaam ka laana hai ju-e-shir ka 
jazba-e-be-ikhtiyar-e-shauq dekha chahiye 
sina-e-shamshir se bahar hai dam shamshir ka 
agahi dam-e-shunidan jis qadar chahe bichha.e 
mudda.a anqa hai apne alam-e-taqrir ka 
bas-ki huun 'ghalib' asiri men bhi atish zer-e-pa 
mu-e-atish diida hai halqa miri zanjir ka 
atishin-pa huun gudaz-e-vahshat-e-zindan na puchh 
mu-e-atish diida hai har halqa yaan zanjir ka 
shokhi-e-nairang said-e-vahshat-e-ta.us hai 
dam-e-sabza men hai parvaz-e-chaman taskhir ka 
lazzat-e-ijad-e-naz afsun-e-arz-e-zauq-e-qatl 
na.al atish men hai tegh-e-yar se nakhchir ka 
khisht pusht-e-dast-e-ijz o qalib aghosh-e-vida.a 
pur hua hai sail se paimana kis ta.amir ka 
vahshat-e-khvab-e-adam shor-e-tamasha hai 'asad' 
jo maza jauhar nahin a.ina-e-ta.abir ka"
906,mirza-ghalib,"nashsha-ha shadab-e-rang o saz-ha mast-e-tarab 
shisha-e-mai sarv-e-sabz-e-ju-e-bar-e-naghma hai 
ham-nashin mat kah ki barham kar na bazm-e-aish-e-dost 
vaan to mere naale ko bhi e'tibar-e-naghma hai"
907,mirza-ghalib,"naved-e-amn hai bedad-e-dost jaan ke liye 
rahi na tarz-e-sitam koi asman ke liye 
bala se gar mizha-e-yar tishna-e-khun hai 
rakhun kuchh apni bhi mizhgan-e-khun fishan ke liye 
vo zinda ham hain ki hain ru-shanas-e-khalq ai khizr 
na tum ki chor bane umr-e-javedan ke liye 
raha bala men bhi main mubtala-e-afat-e-rashk 
bala-e-jan hai ada teri ik jahan ke liye 
falak na duur rakh us se mujhe ki main hi nahin 
daraz-dasti-e-qatil ke imtihan ke liye 
misal ye miri koshish ki hai ki murgh-e-asir 
kare qafas men faraham khas ashiyan ke liye 
gada samajh ke vo chup tha miri jo shamat aa.i 
uTha aur uTh ke qadam main ne pasban ke liye 
ba-qadr-e-shauq nahin zarf-e-tangna-e-ghazal 
kuchh aur chahiye vus.at mire bayan ke liye 
diya hai khalq ko bhi ta use nazar na lage 
bana hai aish tajammul husain khaan ke liye 
zaban pe bar-e-khudaya ye kis ka naam aaya 
ki mere nutq ne bose miri zaban ke liye 
nasir-e-daulat-o-din aur muin-e-millat-o-mulk 
bana hai charkh-e-barin jis ke astan ke liye 
zamana ahd men us ke hai mahv-e-ara.ish 
banenge aur sitare ab asman ke liye 
varaq tamam hua aur mad.h baaqi hai 
safina chahiye is bahr-e-be-karan ke liye 
ada-e-khas se 'ghalib' hua hai nukta-sara 
sala-e-am hai yaran-e-nukta-dan ke liye"
908,mirza-ghalib,"nikohish hai saza fariyadi-e-be-dad-e-dilbar ki 
mabada khanda-e-dandan-numa ho sub.h mahshar ki 
rag-e-laila ko khak-e-dasht-e-majnun reshgi bakhshe 
agar bove baja-e-dana dahqan nok nishtar ki 
par-e-parvana shayad badban-e-kashti-e-mai tha 
hui majlis ki garmi se ravani daur-e-saghar ki 
karun be-dad-e-zauq-e-par-fishani arz kya qudrat 
ki taqat uD ga.i uDne se pahle mere shahpar ki 
kahan tak ro.uun us ke kheme ke pichhe qayamat hai 
miri qismat men ya-rab kya na thi divar patthar ki 
ba-juz divangi hota na anjam-e-khud-ara.i 
agar paida na karta aa.ina zanjir jauhar ki 
ghurur-e-lutf-e-saqi nashsha-e-be-baki-e-mastan 
nam-e-daman-e-isyan hai taravat mauj-e-kausar ki 
mira dil mangte hain ariyat ahl-e-havas shayad 
ye jaana chahte hain aaj davat men samundar ki 
'asad' juz ab-e-bakhshidan ze-dariya khizr ko kya tha 
Dubota chashma-e-haivan men gar kashti sikandar ki"
909,mirza-ghalib,"nukta-chin hai gham-e-dil us ko suna.e na bane 
kya bane baat jahan baat bana.e na bane 
main bulata to huun us ko magar ai jazba-e-dil 
us pe ban jaa.e kuchh aisi ki bin aa.e na bane 
khel samjha hai kahin chhoD na de bhuul na jaa.e 
kaash yuun bhi ho ki bin mere sata.e na bane 
ghair phirta hai liye yuun tire khat ko ki agar 
koi puchhe ki ye kya hai to chhupa.e na bane 
is nazakat ka bura ho vo bhale hain to kya 
haath aaven to unhen haath laga.e na bane 
kah sake kaun ki ye jalvagari kis ki hai 
parda chhoDa hai vo us ne ki uTha.e na bane 
maut ki raah na dekhun ki bin aa.e na rahe 
tum ko chahun ki na aao to bula.e na bane 
bojh vo sar se gira hai ki uTha.e na uThe 
kaam vo aan paDa hai ki bana.e na bane 
ishq par zor nahin hai ye vo atish 'ghalib' 
ki laga.e na lage aur bujha.e na bane"
910,mirza-ghalib,"ohde se mad.h-e-naz ke bahar na aa saka 
gar ik ada ho to use apni qaza kahun 
halqe hain chashm-ha-e-kushada ba-su-e-dil 
har tar-e-zulf ko nigah-e-surma-sa kahun 
main aur sad-hazar nava-e-jigar-kharash 
tu aur ek vo na-shunidan ki kya kahun 
zalim mire guman se mujhe munfa.il na chaah 
hai hai khuda-na-karda tujhe bevafa kahun"
911,mirza-ghalib,"pa-ba-daman ho raha huun bas-ki main sahra-navard 
khar-e-pa hain jauhar-e-a.ina-e-zanu mujhe 
dekhna halat mire dil ki ham-aghoshi ke vaqt 
hai nigah-e-ashna tera sar-e-har-mu mujhe 
huun sarapa saz-e-ahang-e-shikayat kuchh na puchh 
hai yahi behtar ki logon men na chheDe tu mujhe 
ba.is-e-vamandgi hai umr-e-fursat-ju mujhe 
kar diya hai pa-ba-zanjir-e-ram-e-ahu mujhe 
khak-e-fursat bar-sar-e-zauq-e-fana ai intizar 
hai ghubar-e-shisha-e-sa.at ram-e-ahu mujhe 
ham-zaban aaya nazar fikr-e-sukhan men tu mujhe 
mardumuk hai tuti-e-a.ina-e-zanu mujhe 
yad-e-mizhgan men ba-nashtar-e-zar-e-sauda-e-khayal 
chahiye vaqt-e-tapish yak-dast sad-pahlu mujhe 
iztirab-e-umr be-matlab nahin akhir ki hai 
justuju-e-fursat-e-rabt-e-sar-e-zanu mujhe 
chahiye darman-e-rish-e-dil bhi tegh-e-yar se 
maram-e-zangar hai vo vasma-e-abru mujhe 
kasrat-e-jaur-o-sitam se ho gaya huun be-dimagh 
khub-ruyon ne banaya 'ghalib'-e-bad-khu mujhe 
fursat-e-aram-e-ghash hasti hai bohran-e-adam 
hai shikast-e-rang-e-imkan gardish-e-pahlu mujhe 
saz-e-ima-e-fana hai alam-e-piri 'asad' 
qamat-e-kham se hai hasil shokhi-e-abru mujhe"
912,mirza-ghalib,"pa.e-nazr-e-karam tohfa hai sharm-e-na-rasa.i ka 
ba-khun-ghaltida-e-sad-rang da.ava parsa.i ka 
na ho husn-e-tamasha-dost rusva bevafa.i ka 
ba-mohr-e-sad-nazar sabit hai da.ava parsa.i ka 
zakat-e-husn de ai jalva-e-binish ki mehr-asa 
charagh-e-khana-e-darvesh ho kaasa gada.i ka 
na maara jaan kar be-jurm ghafil teri gardan par 
raha manind-e-khun-e-be-gunah haq ashna.i ka 
tamanna-e-zaban mahv-e-sipas-e-be-zabani hai 
miTa jis se taqaza shikva-e-be-dast-o-pa.i ka 
vahi ik baat hai jo yaan nafas vaan nik.hat-e-gul hai 
chaman ka jalva baa.is hai miri rangin-nava.i ka 
dahan-e-har-but-e-paighara-ju zanjir-e-rusva.i 
adam tak bevafa charcha hai teri bevafa.i ka 
na de naale ko itna tuul 'ghalib' mukhtasar likh de 
ki hasrat-sanj huun arz-e-sitam-ha-e-juda.i ka 
jahan miT jaa.e sa.i-e-did khizrabad-e-asa.ish 
ba-jeb-e-har-nigah pinhan hai hasil rahnuma.i ka 
ba-ijz-abad vahm-e-mudda.a tasli-e-shokhi hai 
taghaful ko na kar masruf-e-tamkin-azma.i ka 
'asad' ka qissa tulani hai lekin mukhtasar ye hai 
ki hasrat-kash raha arz-e-sitam-ha-e-juda.i ka 
havas gustakhi-e-a.ina taklif-e-nazar-bazi 
ba-jeb-e-arzu pinhan hai hasil dilruba.i ka 
nazar-bazi tilism-e-vahshat-abad-e-paristan hai 
raha begana-e-tasir afsun ashna.i ka 
na paaya dardmand-e-duri-e-yaran-e-yak-dil ne 
savad-e-khatt-e-peshani se nuskha momya.i ka 
'asad' ye ijz-o-be-samani-e-fir.aun-e-tauam hai 
jise tu bandagi kahta hai da.ava hai khuda.i ka"
913,mirza-ghalib,"phir hua vaqt ki ho bal-kusha mauj-e-sharab 
de bat-e-mai ko dil-o-dast-e-shana mauj-e-sharab 
puchh mat vaj.h-e-siyah-masti-e-arbab-e-chaman 
saya-e-tak men hoti hai hava mauj-e-sharab 
jo hua gharqa-e-mai bakht-e-rasa rakhta hai 
sar se guzre pe bhi hai bal-e-huma mauj-e-sharab 
hai ye barsat vo mausam ki ajab kya hai agar 
mauj-e-hasti ko kare faiz-e-hava mauj-e-sharab 
chaar mauj uThti hai tufan-e-tarab se har su 
mauj-e-gul mauj-e-shafaq mauj-e-saba mauj-e-sharab 
jis qadar ruh-e-nabati hai jigar tishna-e-naz 
de hai taskin ba-dam-e-ab-e-baqa mauj-e-sharab 
bas-ki dauDe hai rag-e-tak men khuun ho ho kar 
shahpar-e-rang se hai bal-kusha mauj-e-sharab 
mauja-e-gul se charaghan hai guzar-gah-e-khayal 
hai tasavvur men zi-bas jalva-numa mauj-e-sharab 
nashshe ke parde men hai mahv-e-tamasha-e-dimagh 
bas-ki rakhti hai sar-e-nash-o-numa mauj-e-sharab 
ek aalam pe hain tufani-e-kaifiyat-e-fasl 
mauja-e-sabza-e-nau-khez se ta mauj-e-sharab 
sharh-e-hangama-e-hasti hai zahe mausam-e-gul 
rah-bar-e-qatra-ba-dariya hai khosha mauj-e-sharab 
hosh uDte hain mire jalva-e-gul dekh 'asad' 
phir hua vaqt ki ho bal-kusha mauj-e-sharab"
914,mirza-ghalib,"phir is andaz se bahar aa.i 
ki hue mehr-o-mah tamasha.i 
dekho ai sakinan-e-khitta-e-khak 
is ko kahte hain alam-ara.i 
ki zamin ho ga.i hai sar-ta-sar 
ru-kash-e-sat.h-e-charkh-e-mina.i 
sabza ko jab kahin jagah na mili 
ban gaya ru-e-ab par kaa.i 
sabza o gul ke dekhne ke liye 
chashm-e-nargis ko di hai bina.i 
hai hava men sharab ki tasir 
bada-noshi hai bada-paima.i 
kyuun na duniya ko ho khushi 'ghalib' 
shah-e-din-dar ne shifa paa.i"
915,mirza-ghalib,"phir kuchh ik dil ko be-qarari hai 
siina juya-e-zakhm-e-kari hai 
phir jigar khodne laga nakhun 
amad-e-fasl-e-lala-kari hai 
qibala-e-maqsad-e-nigah-e-niyaz 
phir vahi parda-e-amari hai 
chashm dallal-e-jins-e-rusva.i 
dil kharidar-e-zauq-e-khvari hai 
vahi sad-rang nala-farsa.i 
vahi sad-gona ashk-bari hai 
dil hava-e-khiram-e-naz se phir 
mahsharistan-e-be-qarari hai 
jalva phir arz-e-naz karta hai 
roz bazar-e-jan-sipari hai 
phir usi bevafa pe marte hain 
phir vahi zindagi hamari hai 
phir khula hai dar-e-adalat-e-naz 
garm-bazar-e-faujdari hai 
ho raha hai jahan men andher 
zulf ki phir sirishta-dari hai 
phir diya para-e-jigar ne saval 
ek fariyad o ah-o-zari hai 
phir hue hain gavah-e-ishq talab 
ashk-bari ka hukm-jari hai 
dil o mizhgan ka jo muqaddama tha 
aaj phir us ki ru-bakari hai 
be-khudi be-sabab nahin 'ghalib' 
kuchh to hai jis ki parda-dari hai"
916,mirza-ghalib,"phir mujhe dida-e-tar yaad aaya 
dil jigar tishna-e-faryad aaya 
dam liya tha na qayamat ne hanuz 
phir tira vaqt-e-safar yaad aaya 
sadgi-ha-e-tamanna ya.ani 
phir vo nairang-e-nazar yaad aaya 
uzr-e-vamandagi ai hasrat-e-dil 
naala karta tha jigar yaad aaya 
zindagi yuun bhi guzar hi jaati 
kyuun tira rahguzar yaad aaya 
kya hi rizvan se laDa.i hogi 
ghar tira khuld men gar yaad aaya 
aah vo jur.at-e-fariyad kahan 
dil se tang aa ke jigar yaad aaya 
phir tire kuche ko jaata hai khayal 
dil-e-gum-gashta magar yaad aaya 
koi virani si virani hai 
dasht ko dekh ke ghar yaad aaya 
main ne majnun pe laDakpan men 'asad' 
sang uThaya tha ki sar yaad aaya 
vasl men hijr ka Dar yaad aaya 
ain jannat men saqar yaad aaya"
917,mirza-ghalib,"pinas men guzarte hain jo kuche se vo mere 
kandha bhi kaharon ko badalne nahin dete"
918,mirza-ghalib,"qafas men huun gar achchha bhi na janen mere shevan ko 
mira hona bura kya hai nava-sanjan-e-gulshan ko 
nahin gar hamdami asan na ho ye rashk kya kam hai 
na di hoti khudaya arzu-e-dost dushman ko 
na nikla aankh se teri ik aansu us jarahat par 
kiya siine men jis ne khun-chakan mizhgan-e-sozan ko 
khuda sharma.e hathon ko ki rakhte hain kashakash men 
kabhi mere gareban ko kabhi janan ke daman ko 
abhi ham qatl-gah ka dekhna asan samajhte hain 
nahin dekha shanavar ju-e-khun men tere tausan ko 
hua charcha jo mere paanv ki zanjir banne ka 
kiya betab kaan men jumbish-e-jauhar ne aahan ko 
khushi kya khet par mere agar sau baar abr aave 
samajhta huun ki DhunDe hai abhi se barq khirman ko 
vafa-dari ba-shart-e-ustuvari asl iman hai 
mare but-khane men to ka.abe men gaaDo barahman ko 
shahadat thi miri qismat men jo di thi ye khu mujh ko 
jahan talvar ko dekha jhuka deta tha gardan ko 
na luTta din ko to kab raat ko yuun be-khabar sota 
raha khaTka na chori ka dua deta huun rahzan ko 
sukhan kya kah nahin sakte ki juuya huun javahir ke 
jigar kya ham nahin rakhte ki khoden ja ke ma.adan ko 
mire shah-e-sulaiman-jah se nisbat nahin 'ghalib' 
faridun o jam o ke khusrav o darab o bahman ko"
919,mirza-ghalib,"qatra-e-mai bas-ki hairat se nafas-parvar hua 
khatt-e-jam-e-mai sarasar rishta-e-gauhar hua 
e'tibar-e-ishq ki khana-kharabi dekhna 
ghair ne ki aah lekin vo khafa mujh par hua 
garmi-e-daulat hui atish-zan-e-nam-e-niko 
khana-e-khatim men yaqut-e-nagin akhtar hua 
nashsha men gum-karda-rah aaya vo mast-e-fitna-khu 
aaj rang-rafta daur-e-gardish-e-saghar hua 
dard se dar-parda di mizhgan-siyahan ne shikast 
reza reza ustukhan ka post men nashtar hua 
zohd gardidan hai gard-e-khana-ha-e-mun.iman 
dana-e-tasbih se main mohra-dar-shashdar hua 
ai ba-zabt-e-hal-e-na-afsurdagan josh-e-junun 
nashsha-e-mai hai agar yak-parda nazuk-tar hua 
is chaman men resha-dari jis ne sar khencha 'asad' 
tar zaban-e-lutf-e-am-e-saqi-e-kausar hua"
920,mirza-ghalib,"qayamat hai ki sun laila ka dasht-e-qais men aana 
ta.ajjub se vo bola yuun bhi hota hai zamane men 
dil-e-nazuk pe us ke rahm aata hai mujhe 'ghalib' 
na kar sargarm us kafir ko ulfat azmane men"
921,mirza-ghalib,"raftar-e-umr qat-e-rah-e-iztirab hai 
is saal ke hisab ko barq aftab hai 
mina-e-mai hai sarv nashat-e-bahar se 
bal-e-tadrrav jalva-e-mauj-e-sharab hai 
zakhmi hua hai pashna pa-e-sabat ka 
ne bhagne ki guun na iqamat ki taab hai 
jadad-e-bada-noshi-e-rindan hai shash-jihat 
ghafil guman kare hai ki geti kharab hai 
nazzara kya harif ho us barq-e-husn ka 
josh-e-bahar jalve ko jis ke naqab hai 
main na-murad dil ki tasalli ko kya karun 
maana ki tere rukh se nigah kamyab hai 
guzra 'asad' masarrat-e-paigham-e-yar se 
qasid pe mujh ko rashk-e-saval-o-javab hai 
zahir hai tarz-e-qaid se sayyad ki gharaz 
jo daana daam men hai so ashk-e-kabab hai 
be-chashm-e-dil na kar havas-e-sair-e-lala-zar 
ya.ani ye har varaq varaq-e-intikhab hai"
922,mirza-ghalib,"raha gar koi ta-qayamat salamat 
phir ik roz marna hai hazrat-salamat 
jigar ko mire ishq-e-khun-naba-mashrab 
likhe hai khudavand-e-nemat salamat 
alarraghm-e-dushamn shahid-e-vafa huun 
mubarak mubarak salamat salamat 
nahin gar sar-o-barg-e-idrak-e-ma.ani 
tamasha-e-nairang-e-surat salamat 
do-alam ki hasti pe khatt-e-fana khinch 
dil-o-dast-e-arbab-e-himmat salamat 
nahin gar ba-kam-e-dil-e-khasta gardun 
jigar-khai-e-josh-e-hasrat salamat 
na auron ki sunta na kahta huun apni 
sar-e-khasta dushvar-e-vahshat salamat 
vafur-e-bala hai hujum-e-vafa hai 
salamat malamat malamat salamat 
na fikr-e-salamat na bim-e-malamat 
ze-khud-raftagi-ha-e-hairat salamat 
rahe 'ghalib'-e-khasta maghlub-e-gardun 
ye kya be-niyazi hai hazrat-salamat"
923,mirza-ghalib,"rahiye ab aisi jagah chal kar jahan koi na ho 
ham-sukhan koi na ho aur ham-zaban koi na ho 
be-dar-o-divar sa ik ghar banaya chahiye 
koi ham-saya na ho aur pasban koi na ho 
paDiye gar bimar to koi na ho timardar 
aur agar mar ja.iye to nauha-khvan koi na ho"
924,mirza-ghalib,"rahm kar zalim ki kya bud-e-charagh-e-kushta hai 
nabz-e-bimar-e-vafa dud-e-charagh-e-kushta hai 
dil-lagi ki aarzu bechain rakhti hai hamen 
varna yaan be-raunaqi sud-e-charagh-e-kushta hai 
nashsha-e-mai be-chaman dud-e-charagh-e-kushta hai 
jaam dagh-e-shola-andud-e-charagh-e-kushta hai 
dagh-e-rabt-e-ham hain ahl-e-bagh gar gul ho shahid 
laala chashm-e-hasrat-alud-e-charagh-e-kushta hai 
shor hai kis bazm ki arz-e-jarahat-khana ka 
sub.h yak-bazm-e-namak sud-e-charagh-e-kushta hai"
925,mirza-ghalib,"rashk kahta hai ki us ka ghair se ikhlas haif 
aql kahti hai ki vo be-mehr kis ka ashna 
zarra zarra saghar-e-mai-khana-e-nai-rang hai 
gardish-e-majnun ba-chashmak-ha-e-laila ashna 
shauq hai saman-taraz-e-nazish-e-arbab-e-ajz 
zarra sahra-dast-gah o qatra dariya-ashna 
main aur ek aafat ka TukDa vo dil-e-vahshi ki hai 
afiyat ka dushman aur avargi ka ashna 
shikva-sanj-e-rashk-e-ham-digar na rahna chahiye 
mera zaanu monis aur a.ina tera ashna 
kohkan naqqash-e-yak-timsal-e-shirin tha 'asad' 
sang se sar maar kar hove na paida ashna 
khud-parasti se rahe baham-digar na-ashna 
bekasi meri sharik a.ina tera ashna 
atish-e-mu-e-dimagh-e-shauq hai tera tapak 
varna ham kis ke hain ai dagh-e-tamanna ashna 
jauhar-e-a.ina juz ramz-e-sar-e-mizhgan nahin 
ashna ki ham-digar samjhe hai iima ashna 
rabt-e-yak-shiraza-e-vahshat hain ajza-e-bahar 
sabza begana saba avara gul na-ashna 
be-dimaghi shikva-sanj-e-rashk-e-ham-digar nahin 
yaar tera jam-e-mai khamyaza mera ashna"
926,mirza-ghalib,"rondi hui hai kaukaba-e-shahryar ki 
itra.e kyuun na khaak sar-e-rahguzar ki 
jab us ke dekhne ke liye aa.en badshah 
logon men kyuun numud na ho lala-zar ki 
bhuke nahin hain sair-e-gulistan ke ham vale 
kyunkar na kha.iye ki hava hai bahar ki"
927,mirza-ghalib,"rone se aur ishq men bebak ho ga.e 
dho.e ga.e ham itne ki bas paak ho ga.e 
sarf-e-baha-e-mai hue alat-e-mai-kashi 
the ye hi do hisab so yuun paak ho ga.e 
rusva-e-dahr go hue avargi se tum 
baare tabi.aton ke to chalak ho ga.e 
kahta hai kaun nala-e-bulbul ko be-asar 
parde men gul ke laakh jigar chaak ho ga.e 
puchhe hai kya vajud o adam ahl-e-shauq ka 
aap apni aag ke khas-o-khashak ho ga.e 
karne ga.e the us se taghaful ka ham gila 
ki ek hi nigah ki bas khaak ho ga.e 
is rang se uTha.i kal us ne 'asad' ki na.ash 
dushman bhi jis ko dekh ke ghamnak ho ga.e"
928,mirza-ghalib,"rukh-e-nigar se hai soz-e-javidani-e-sham.a 
hui hai atish-e-gul ab-e-zindagani-e-sham.a 
zaban-e-ahl-e-zaban men hai marg-e-khamoshi 
ye baat bazm men raushan hui zabani-e-sham.a 
kare hai sarf ba-ima-e-sho.ala qissa tamam 
ba-tarz-e-ahl-e-fana hai fasana-khvani-e-sham.a 
gham us ko hasrat-e-parvana ka hai ai sho.ale 
tire larazne se zahir hai na-tavani-e-sham.a 
tire khayal se ruuh ehtizaz karti hai 
ba-jalva-rezi-e-bad-o-ba-par-fishani-e-sham.a 
nashat-e-dagh-e-gham-e-ishq ki bahar na puchh 
shaguftagi hai shahid-e-gul-e-khizani-e-sham.a 
jale hai dekh ke balin-e-yar par mujh ko 
na kyuun ho dil pe mire dagh-e-bad-gumani-e-sham.a"
929,mirza-ghalib,"sadgi par us ki mar jaane ki hasrat dil men hai 
bas nahin chalta ki phir khanjar kaf-e-qatil men hai 
dekhna taqrir ki lazzat ki jo us ne kaha 
main ne ye jaana ki goya ye bhi mere dil men hai 
garche hai kis kis bura.i se vale ba.in-hama 
zikr mera mujh se behtar hai ki us mahfil men hai 
bas hujum-e-na-umidi khaak men mil ja.egi 
ye jo ik lazzat hamari sa.i-e-be-hasil men hai 
ranj-e-rah kyuun khinchiye vamandagi ko ishq hai 
uTh nahin sakta hamara jo qadam manzil men hai 
jalva zar-e-atish-e-dozakh hamara dil sahi 
fitna-e-shor-e-qayamat kis ke ab-o-gil men hai 
hai dil-e-shorida-e-'ghalib' tilism-e-pech-o-tab 
rahm kar apni tamanna par ki kis mushkil men hai"
930,mirza-ghalib,"sab kahan kuchh lala-o-gul men numayan ho ga.iin 
khaak men kya suraten hongi ki pinhan ho ga.iin 
yaad thiin ham ko bhi ranga-rang bazm-ara.iyan 
lekin ab naqsh-o-nigar-e-taq-e-nisyan ho ga.iin 
thiin banat-un-nash-e-gardun din ko parde men nihan 
shab ko un ke ji men kya aa.i ki uryan ho ga.iin 
qaid men yaqub ne li go na yusuf ki khabar 
lekin ankhen rauzan-e-divar-e-zindan ho ga.iin 
sab raqibon se hon na-khush par zanan-e-misr se 
hai zulekha khush ki mahv-e-mah-e-kan.an ho ga.iin 
ju-e-khun ankhon se bahne do ki hai sham-e-firaq 
main ye samjhunga ki sham.en do farozan ho ga.iin 
in pari-zadon se lenge khuld men ham intiqam 
qudrat-e-haq se yahi huren agar vaan ho ga.iin 
niind us ki hai dimagh us ka hai raten us ki hain 
teri zulfen jis ke baazu par pareshan ho ga.iin 
main chaman men kya gaya goya dabistan khul gaya 
bulbulen sun kar mire naale ghazal-khvan ho ga.iin 
vo nigahen kyuun hui jaati hain ya-rab dil ke paar 
jo miri kotahi-e-qismat se mizhgan ho ga.iin 
bas-ki roka main ne aur siine men ubhrin pai-ba-pai 
meri aahen bakhiya-e-chak-e-gareban ho ga.iin 
vaan gaya bhi main to un ki galiyon ka kya javab 
yaad thiin jitni dua.en sarf-e-darban ho ga.iin 
jan-fiza hai baada jis ke haath men jaam aa gaya 
sab lakiren haath ki goya rag-e-jan ho ga.iin 
ham muvahhid hain hamara kesh hai tark-e-rusum 
millaten jab miT ga.iin ajza-e-iman ho ga.iin 
ranj se khugar hua insan to miT jaata hai ranj 
mushkilen mujh par paDin itni ki asan ho ga.iin 
yuun hi gar rota raha 'ghalib' to ai ahl-e-jahan 
dekhna in bastiyon ko tum ki viran ho ga.iin"
931,mirza-ghalib,"sad jalva ru-ba-ru hai jo mizhgan uTha.iye 
taqat kahan ki diid ka ehsan uTha.iye 
hai sang par barat-e-ma.ash-e-junun-e-ishq 
ya.ani hunuz minnat-e-tiflan uTha.iye 
divar bar-e-minnat-e-mazdur se hai kham 
ai khanuman-kharab na ehsan uTha.iye 
ya mere zakhm-e-rashk ko rusva na kijiye 
ya parda-e-tabassum-e-pinhan uTha.iye 
hasti fareb-nama-e-mauj-e-sarab hai 
yak umr naz-e-shokhi-e-unvan uTha.iye"
932,mirza-ghalib,"safa-e-hairat-e-a.ina hai saman-e-zang akhir 
taghayyur ab-e-bar-ja-manda ka paata hai rang akhir 
na ki saman-e-aish-o-jah ne tadbir vahshat ki 
hua jam-e-zumurrad bhi mujhe dagh-e-palang akhir 
khat-e-nau-khez nil-e-chashm zakhm-e-safi-e-ariz 
liya a.ina ne hirz-e-par-e-tuti ba-chang akhir 
hilal-asa tahi rah gar kushadan-ha-e-dil chahe 
hua mah kasrat-e-sarmaya-andozi se tang akhir 
taDap kar mar gaya vo said-e-bal-afshan ki muztar tha 
hua nasu-e-chashm-e-ta.aziyat chashm-e-khadang akhir 
likhi yaron ki bad-masti ne maikhane ki pamali 
hui qatra-fishani-ha-e-mai-baran-e-sang akhir 
'asad' parde men bhi ahang-e-shauq-e-yar qaa.em hai 
nahin hai naghme se khali khamidan-ha-e-chang akhir"
933,mirza-ghalib,"sar-gashtagi men alam-e-hasti se yaas hai 
taskin ko de naved ki marne ki aas hai 
leta nahin mire dil-e-avara ki khabar 
ab tak vo janta hai ki mere hi paas hai 
kijiye bayan surur-e-tap-e-gham kahan talak 
har mu mire badan pe zaban-e-sipas hai 
hai vo ghurur-e-husn se begana-e-vafa 
har-chand us ke paas dil-e-haq-shanas hai 
pi jis qadar mile shab-e-mahtab men sharab 
is balghami-mizaj ko garmi hi raas hai 
har ik makan ko hai makin se sharaf 'asad' 
majnun jo mar gaya hai to jangal udaas hai 
kya gham hai us ko jis ka 'ali' sa imaam ho 
itna bhi ai falak-zada kyuun bad-havas hai"
934,mirza-ghalib,"sarapa rehn-e-ishq-o-na-guzir-e-ulfat-e-hasti 
ibadat barq ki karta huun aur afsos hasil ka 
ba-qadr-e-zarf hai saaqi khumar-e-tishna-kami bhi 
jo tu dariya-e-mai hai to main khamyaza huun sahil ka 
zi-bas khun-gashta-e-rashk-e-vafa tha vahm bismil ka 
churaya zakhm-ha-e-dil ne paani tegh-e-qatil ka 
nigah-e-chashm-e-hasid vaam le ai zauq-e-khud-bini 
tamasha.i huun vahdat-khana-e-a.ina-e-dil ka 
sharar-fursat nigah saman-e-yak-alam charaghan hai 
ba-qadr-e-rang yaan gardish men hai paimana mahfil ka 
sarasar takhtan ko shash-jihat yak-arsa jaulan tha 
hua vamandgi se rah-ravan ki farq manzil ka 
mujhe rah-e-sukhan men khauf-e-gum-rahi nahin ghalib 
asa-e-khizr-e-sahra-e-sukhan hai khama be-dil ka"
935,mirza-ghalib,"sata.ish-gar hai zahid is qadar jis bagh-e-rizvan ka 
vo ik guldasta hai ham be-khudon ke taq-e-nisyan ka 
bayan kya kijiye be-dad-e-kavish-ha-e-mizhgan ka 
ki har yak qatra-e-khun daana hai tasbih-e-marjan ka 
na aa.i satvat-e-qatil bhi maane mere nalon ko 
liya danton men jo tinka hua resha niyastan ka 
dikha.unga tamasha di agar fursat zamane ne 
mira har dagh-e-dil ik tukhm hai sarv-e-charaghan ka 
kiya a.ina-khane ka vo naqsha tere jalve ne 
kare jo partav-e-khurshid aalam shabnamistan ka 
miri ta.amir men muzmar hai ik surat kharabi ki 
hayula barq-e-khirman ka hai khun-e-garm dahqan ka 
uga hai ghar men har su sabza virani tamasha kar 
madar ab khodne par ghaas ke hai mere darban ka 
khamoshi men nihan khun-gashta lakhon arzuen hain 
charagh-e-murda huun main be-zaban gor-e-ghariban ka 
hanuz ik partav-e-naqsh-e-khayal-e-yar baaqi hai 
dil-e-afsurda goya hujra hai yusuf ke zindan ka 
baghal men ghair ki aaj aap sote hain kahin varna 
sabab kya khvab men aa kar tabassum-ha-e-pinhan ka 
nahin ma.alum kis kis ka lahu paani hua hoga 
qayamat hai sarishk-aluda hona teri mizhgan ka 
nazar men hai hamari jada-e-rah-e-fana 'ghalib' 
ki ye shiraza hai aalam ke ajza-e-pareshan ka"
936,mirza-ghalib,"shab khumar-e-shauq-e-saqi rustakhez-andaza tha 
ta-muhit-e-bada surat khana-e-khamyaza tha 
yak qadam vahshat se dars-e-daftar-e-imkan khula 
jaada ajza-e-do-alam dasht ka shiraza tha 
mana-e-vahshat-khirami-ha-e-laila kaun hai 
khana-e-majnun-e-sahra-gard be-darvaza tha 
puchh mat rusva.i-e-andaz-e-istighna-e-husn 
dast marhun-e-hina rukhsar rahn-e-ghaza tha 
nala-e-dil ne diye auraq-e-lakht-e-dil ba-bad 
yad-gar-e-nala ik divan-e-be-shiraza tha 
huun charaghan-e-havas juun kaghaz-e-atish-zada 
daagh garm-e-koshish-e-ijad-e-dagh-e-taza tha 
be-nava.i tar sada-e-naghma-e-shohrat 'asad' 
boriya yak nistan-alam buland avaza tha"
937,mirza-ghalib,"shab ki barq-e-soz-e-dil se zahra-e-abr aab tha 
sho.ala-e-javvala har yak halqa-e-girdab tha 
vaan karam ko uzr-e-barish tha inan-gir-e-khiram 
girye se yaan pumba-e-balish kaf-e-sailab tha 
vaan khud-ara.i ko tha moti pirone ka khayal 
yaan hujum-e-ashk men tar-e-nigah nayab tha 
jalva-e-gul ne kiya tha vaan charaghan aabju 
yaan ravan mizhgan-e-chashm-e-tar se khun-e-nab tha 
yaan sar-e-pur-shor be-khvabi se tha divar-ju 
vaan vo farq-e-naz mahv-e-balish-e-kim-khvab tha 
yaan nafas karta tha raushan sham-e-bazm-e-be-khudi 
jalva-e-gul vaan bisat-e-sohbat-e-ahbab tha 
farsh se ta arsh vaan tufan tha mauj-e-rang ka 
yaan zamin se asman tak sokhtan ka baab tha 
na-gahan is rang se khunaba Tapkane laga 
dil ki zauq-e-kavish-e-nakhun se lazzat-yab tha"
938,mirza-ghalib,"shab ki vo majlis-faroz-e-khalvat-e-namus tha 
rishta-e-har-sham.a khar-e-kisvat-e-fanus tha 
mash.had-e-ashiq se koson tak jo ugti hai hina 
kis qadar ya-rab halak-e-hasrat-e-pa-bos tha 
hasil-e-ulfat na dekha juz-shikast-e-arzu 
dil-ba-dil paivasta goya yak lab-e-afsos tha 
kya kahun bimari-e-gham ki faraghat ka bayan 
jo ki khaya khun-e-dil be-minnat-e-kaimus tha"
939,mirza-ghalib,"shabnam ba-gul-e-lala na khali z-ada hai 
dagh-e-dil-e-bedard nazar-gah-e-haya hai 
dil khun-shuda-e-kashmakash-e-hasrat-e-didar 
a.ina ba-dast-e-but-e-bad-mast hina hai 
shole se na hoti havas-e-shola ne jo ki 
ji kis qadar afsurdagi-e-dil pe jala hai 
timsal men teri hai vo shokhi ki ba-sad-zauq 
a.ina ba-andaz-e-gul aghosh-kusha hai 
qumri kaf-e-khakistar o bulbul qafas-e-rang 
ai naala nishan-e-jigar-e-sokhta kya hai 
khu ne tiri afsurda kiya vahshat-e-dil ko 
mashuqi o be-hauslagi tarfa bala hai 
majburi o dava-e-giraftari-e-ulfat 
dast-e-tah-e-sang-amda paiman-e-vafa hai 
malum hua hal-e-shahidan-e-guzashta 
tegh-e-sitam a.ina-e-tasvir-numa hai 
ai partav-e-khurshid-e-jahan-tab idhar bhi 
saa.e ki tarah ham pe ajab vaqt paDa hai 
na-karda gunahon ki bhi hasrat ki mile daad 
ya rab agar in karda gunahon ki saza hai 
beganagi-e-khalq se be-dil na ho 'ghalib' 
koi nahin tera to miri jaan khuda hai"
940,mirza-ghalib,"shauq har rang raqib-e-sar-o-saman nikla 
qais tasvir ke parde men bhi uryan nikla 
zakhm ne daad na di tangi-e-dil ki ya rab 
tiir bhi sina-e-bismil se par-afshan nikla 
bu-e-gul nala-e-dil dud-e-charagh-e-mahfil 
jo tiri bazm se nikla so pareshan nikla 
dil-e-hasrat-zada tha ma.ida-e-lazzat-e-dard 
kaam yaron ka ba-qadr-e-lab-o-dandan nikla 
thi nau-amuz-e-fana himmat-e-dushvar-pasand 
sakht mushkil hai ki ye kaam bhi asan nikla 
dil men phir girye ne ik shor uThaya 'ghalib' 
aah jo qatra na nikla tha so tufan nikla 
kar-khane se junun ke bhi main uryan nikla 
meri qismat ka na ek-adh gareban nikla 
saghar-e-jalva-e-sarshar hai har zarra-e-khak 
shauq-e-didar bala a.ina-saman nikla 
kuchh khaTakta tha mire siine men lekin akhir 
jis ko dil kahte the so tiir ka paikan nikla 
kis qadar khaak hua hai dil-e-majnun ya rab 
naqsh-e-har-zarra suvaida-e-bayaban nikla 
shor-e-rusva.i-e-dil dekh ki yak-nala-e-shauq 
laakh parde men chhupa par vahi uryan nikla 
shokhi-e-rang-e-hina khun-e-vafa se kab tak 
akhir ai ahd-shikan tu bhi pasheman nikla 
jauhar-ijad-e-khat-e-sabz hai khud-bini-e-husn 
jo na dekha tha so a.ine men pinhan nikla 
main bhi mazur-e-junun huun 'asad' ai khana-kharab 
peshva lene mujhe ghar se bayaban nikla"
941,mirza-ghalib,"shikve ke naam se be-mehr khafa hota hai 
ye bhi mat kah ki jo kahiye to gila hota hai 
pur huun main shikve se yuun raag se jaise baaja 
ik zara chheDiye phir dekhiye kya hota hai 
go samajhta nahin par husn-e-talafi dekho 
shikva-e-jaur se sargarm-e-jafa hota hai 
ishq ki raah men hai charkh-e-makaukab ki vo chaal 
sust-rau jaise koi abla-pa hota hai 
kyuun na Thahren hadaf-e-navak-e-bedad ki ham 
aap uTha laate hain gar tiir khata hota hai 
khuub tha pahle se hote jo ham apne bad-khvah 
ki bhala chahte hain aur bura hota hai 
naala jaata tha pare arsh se mera aur ab 
lab tak aata hai jo aisa hi rasa hota hai 
khama mera ki vo hai bar-bud-e-bazm-e-sukhan 
shaah ki mad.h men yuun naghma-sara hota hai 
ai shahanshah-e-kavakib sipah-o-mehr-e-alam 
tere ikram ka haq kis se ada hota hai 
saat aqlim ka hasil jo faraham kiije 
to vo lashkar ka tire nal-e-baha hota hai 
har mahine men jo ye badr se hota hai hilal 
astan par tire mah nasiya sa hota hai 
main jo gustakh huun a.in-e-ghazal-khvani men 
ye bhi tera hi karam zauq-faza hota hai 
rakhiyo 'ghalib' mujhe is talkh-nava.i men muaaf 
aaj kuchh dard mire dil men siva hota hai"
942,mirza-ghalib,"shumar-e-sub.ha marghub-e-but-e-mushkil-pasand aaya 
tamasha-e-ba-yak-kaf burdan-e-sad-dil-pasand aaya 
ba-faiz-e-be-dili naumidi-e-javed asan hai 
kushayish ko hamara uqda-e-mushkil-pasand aaya 
hava-e-sair-e-gul a.ina-e-be-mehri-e-qatil 
ki andaz-e-ba-khun-ghaltidan-e-bismil-pasand aaya 
ravani-ha-e-mauj-e-khun-e-bismil se Tapakta hai 
ki lutf-e-be-tahasha-raftan-e-qatil-pasand aaya 
'asad' har ja sukhan ne tarh-e-bagh-e-taza Daali hai 
mujhe rang-e-bahar-ijadi-e-be-dil-pasand aaya"
943,mirza-ghalib,"simab-pusht garmi-e-a.ina de hai ham 
hairan kiye hue hain dil-e-be-qarar ke 
aghosh-e-gul kushuda bara-e-vida hai 
ai andalib chal ki chale din bahar ke 
yuun bad-e-zabt-e-ashk phirun gird yaar ke 
paani piye kisu pe koi jaise vaar ke 
bad-az-vida-e-yar ba-khun dar tapida hain 
naqsh-e-qadam hain ham kaf-e-pa-e-nigar ke 
ham mashq-e-fikr-e-vasl-o-gham-e-hijr se 'asad' 
laa.eq nahin rahe hain gham-e-rozgar ke"
944,mirza-ghalib,"sitam-kash maslahat se huun ki khuban tujh pe ashiq hain 
takalluf bartaraf mil ja.ega tujh sa raqib akhir"
945,mirza-ghalib,"siyahi jaise gir jaa.e dam-e-tahrir kaghaz par 
miri qismat men yuun tasvir hai shab-ha-e-hijran ki 
kahun kya garm-joshi mai-kashi men sho.ala-ruyan ki 
ki sham-e-khana-e-dil atish-e-mai se farozan ki 
hamesha mujh ko tifli men bhi mashq-e-terah-rozi thi 
siyahi hai mire ayyam men lauh-e-dabistan ki 
daregh ah-e-sahar-gah kar-e-bad-e-sub.h karti hai 
ki hoti hai ziyada sard-mehri sham.a-ruyan ki 
mujhe apne junun ki be-takalluf parda-dari thi 
va-lekin kya karun aave jo rusva.i gareban ki 
hunar paida kiya hai main ne hairat-azma.i men 
ki jauhar aa.ine ka har palak hai chashm-e-hairan ki 
khudaya kis qadar ahl-e-nazar ne khaak chhani hai 
ki hain sad-rakhna juun ghirbal divaren gulistan ki 
hua sharm-e-tahi-dasti se se vo bhi sar-nigun akhir 
bas ai zakhm-e-jigar ab dekh le shorish namak-dan ki 
bayad-e-garmi-e-sohbat ba-rang-e-sho.ala dahke hai 
chhupa.un kyunki 'ghalib' sozishen dagh-e-numayan ki 
junun tohmat-kash-e-taskin na ho gar shadmani ki 
namak-pash-e-kharash-e-dil hai lazzat zindagani ki 
kashakash-ha-e-hasti se kare kya sa.i-e-azadi 
hui zanjir-e-mauj-e-ab ko fursat ravani ki 
na khinch ai sa.i-e-dast-e-na-rasa zulf-e-tamanna ko 
pareshan-tar hai mu-e-khama se tadbir maani ki 
kahan ham bhi rag-o-pai rakhte hain insaf bahattar hai 
na khinche taqat-e-khamyaza tohmat na-tavani ki 
takalluf-bartaraf farhad aur itni subukdasti 
khayal asan tha lekin khvab-e-khusrav ne girani ki 
pas-az-murdan bhi divana ziyarat-gah-e-tiflan hai 
sharar-e-sang ne turbat pe meri gul-fishani ki 
'asad' ko boriye men dhar ke phunka mauj-e-hasti ne 
faqiri men bhi baaqi hai shararat naujavani ki"
946,mirza-ghalib,"surma-e-muft-e-nazar huun miri qimat ye hai 
ki rahe chashm-e-kharidar pe ehsan mera 
rukhsat-e-nala mujhe de ki mabada zalim 
tere chehre se ho zahir gham-e-pinhan mera 
khalvat-e-abila-e-pa men hai jaulan mera 
khuun hai dil tangi-e-vahshat se bayaban mera 
hasrat-e-nashsha-e-vahshat na ba-sa.i-e-dil hai 
arz-e-khamiyaza-e-majnun hai gareban mera 
fahm zanjiri-e-be-rabti-e-dil hai ya-rab 
kis zaban men hai laqab khvab-e-pareshan mera"
947,mirza-ghalib,"ta ham ko shikayat ki bhi baaqi na rahe ja 
sun lete hain go zikr hamara nahin karte 
'ghalib' tira ahval suna denge ham un ko 
vo sun ke bula len ye ijara nahin karte"
948,mirza-ghalib,"taghaful-dost huun mera dimagh-e-ajz aali hai 
agar pahlu-tahi kiije to ja meri bhi khali hai 
raha abad aalam ahl-e-himmat ke na hone se 
bhare hain jis qadar jam-o-subu mai-khana khali hai"
949,mirza-ghalib,"tapish se meri vaqf-e-kashmakash har tar-e-bistar hai 
mira sar ranj-e-balin hai mira tan bar-e-bistar hai 
sarishk-e-sar ba-sahra daada nur-ul-ain-e-daman hai 
dil-e-be-dast-o-pa uftada bar-khurdar-e-bistar hai 
khusha iqbal-e-ranjuri ayadat ko tum aa.e ho 
farogh-e-sham-e-balin tala-e-bedar-e-bistar hai 
ba-tufan-gah-e-josh-e-iztirab-e-sham-e-tanha.i 
shua-e-aftab-e-sub.h-e-mahshar tar-e-bistar hai 
abhi aati hai bu balish se us ki zulf-e-mushkin ki 
hamari diid ko khvab-e-zulekha ar-e-bistar hai 
kahun kya dil ki kya halat hai hijr-e-yar men ghalib 
ki betabi se har-yak tar-e-bistar khar-e-bistar hai"
950,mirza-ghalib,"taskin ko ham na ro.en jo zauq-e-nazar mile 
huran-e-khuld men tiri surat magar mile 
apni gali men mujh ko na kar dafn bad-e-qatl 
mere pate se khalq ko kyuun tera ghar mile 
saqi-gari ki sharm karo aaj varna ham 
har shab piya hi karte hain mai jis qadar mile 
tujh se to kuchh kalam nahin lekin ai nadim 
mera salam kahiyo agar nama-bar mile 
tum ko bhi ham dikha.en ki majnun ne kya kiya 
fursat kashakash-e-gham-e-pinhan se gar mile 
lazim nahin ki khizr ki ham pairvi karen 
jaana ki ik buzurg hamen ham-safar mile 
ai sakinan-e-kucha-e-dildar dekhna 
tum ko kahin jo 'ghalib'-e-ashufta-sar mile"
951,mirza-ghalib,"tere tausan ko saba bandhte hain 
ham bhi mazmun ki hava bandhte hain 
aah ka kis ne asar dekha hai 
ham bhi ek apni hava bandhte hain 
teri fursat ke muqabil ai umr 
barq ko pa-ba-hina bandhte hain 
qaid-e-hasti se riha.i ma.alum 
ashk ko be-sar-o-pa bandhte hain 
nashsha-e-rang se hai vashud-e-gul 
mast kab band-e-qaba bandhte hain 
ghalati-ha-e-mazamin mat puchh 
log naale ko rasa bandhte hain 
ahl-e-tadbir ki vamandgiyan 
ablon par bhi hina bandhte hain 
saada purkar hain khuban 'ghalib' 
ham se paiman-e-vafa bandhte hain 
paanv men jab vo hina bandhte hain 
mere hathon ko juda bandhte hain 
husn-e-afsurda-dil-ha-rangin 
shauq ko pa-ba-hina bandhte hain 
qaid men bhi hai asiri azad 
chashm-e-zanjir ko va bandhte hain 
shaikh-ji ka.abe ka jaana ma.alum 
aap masjid men gadha bandhte hain 
kis ka dil zulf se bhaga ki 'asad' 
dast-e-shana ba-qaza bandhte hain 
tere bimar pe hain fariyadi 
vo jo kaghaz men dava bandhte hain"
952,mirza-ghalib,"tum apne shikve ki baten na khod khod ke puchho 
hazar karo mire dil se ki is men aag dabi hai 
dila ye dard-o-alam bhi to mughtanim hai ki akhir 
na girya-e-sahari hai na ah-e-nim-shabi hai 
nazar ba-naqs-e-gadayan kamal-e-be-adabi hai 
ki khar-e-khushk ko bhi dava-e-chaman-nasabi hai 
hua visal se shauq-e-dil-e-haris ziyada 
lab-e-qadah pe kaf-e-bada josh-e-tishna-labi hai 
khusha vo dil ki sarapa tilism-e-be-khabari ho 
junun o yaas o alam rizq-e-mudda.a-talabi hai 
chaman men kis ke ye barham hui hai bazm-e-tamasha 
ki barg barg-e-saman shisha reza-e-halabi hai 
imam-e-zahir-o-batin amir-e-surat-o-ma.ani 
'ali' vali asadullah janashin-e-nabi hai"
953,mirza-ghalib,"tum jaano tum ko ghair se jo rasm-o-rah ho 
mujh ko bhi puchhte raho to kya gunah ho 
bachte nahin muvakhaza-e-roz-e-hashr se 
qatil agar raqib hai to tum gavah ho 
kya vo bhi be-gunah-kush o haq-na-shanas hain 
maana ki tum bashar nahin khurshid o maah ho 
ubhra hua naqab men hai un ke ek taar 
marta huun main ki ye na kisi ki nigah ho 
jab mai-kada chhuTa to phir ab kya jagah ki qaid 
masjid ho madrasa ho koi khanqah ho 
sunte hain jo bahisht ki tarif sab durust 
lekin khuda kare vo tira jalva-gah ho 
'ghalib' bhi gar na ho to kuchh aisa zarar nahin 
duniya ho ya rab aur mira badshah ho"
954,mirza-ghalib,"tu dost kasu ka bhi sitamgar na hua tha 
auron pe hai vo zulm ki mujh par na hua tha 
chhoDa mah-e-nakhshab ki tarah dast-e-qaza ne 
khurshid hunuz us ke barabar na hua tha 
taufiq ba-andaza-e-himmat hai azal se 
ankhon men hai vo qatra ki gauhar na hua tha 
jab tak ki na dekha tha qad-e-yar ka aalam 
main mo'taqid-e-fitna-e-mahshar na hua tha 
main sada-dil azurdagi-e-yar se khush huun 
ya.ani sabaq-e-shauq mukarrar na hua tha 
dariya-e-ma.asi tunuk-abi se hua khushk 
mera sar-e-daman bhi abhi tar na hua tha 
jaari thi 'asad' dagh-e-jigar se miri tahsil 
atish-kada jagir-e-samundar na hua tha"
955,mirza-ghalib,"ug raha hai dar-o-divar se sabza 'ghalib' 
ham bayaban men hain aur ghar men bahar aa.i hai"
956,mirza-ghalib,"us bazm men mujhe nahin banti haya kiye 
baiTha raha agarche ishare hua kiye 
dil hi to hai siyasat-e-darban se Dar gaya 
main aur ja.un dar se tire bin sada kiye 
rakhta phirun huun khirqa o sajjada rahn-e-mai 
muddat hui hai davat ab-o-hava kiye 
be-sarfa hi guzarti hai ho garche umr-e-khizr 
hazrat bhi kal kahenge ki ham kya kiya kiye 
maqdur ho to khaak se puchhun ki ai la.iim 
tu ne vo ganj-ha-e-garan-maya kya kiye 
kis roz tohmaten na tarasha kiye adu 
kis din hamare sar pe na aare chala kiye 
sohbat men ghair ki na paDi ho kahin ye khu 
dene laga hai bosa baghair iltija kiye 
zid ki hai aur baat magar khu buri nahin 
bhule se us ne saikDon va.ade vafa kiye 
'ghalib' tumhin kaho ki milega javab kya 
maana ki tum kaha kiye aur vo suna kiye"
957,mirza-ghalib,"vaan pahunch kar jo ghash aata pa.e-ham hai ham ko 
sad-rah ahang-e-zamin bos-e-qadam hai ham ko 
dil ko main aur mujhe dil mahv-e-vafa rakhta hai 
kis qadar zauq-e-giriftari-e-ham hai ham ko 
zof se naqsh-e-pa-e-mor hai tauq-e-gardan 
tire kuche se kahan taqat-e-ram hai ham ko 
jaan kar kiije taghaful ki kuchh ummid bhi ho 
ye nigah-e-ghalat-andaz to sam hai ham ko 
rashk-e-ham-tarhi o dard-e-asar-e-bang-e-hazin 
nala-e-murgh-e-sahar tegh-e-do-dam hai ham ko 
sar uDane ke jo vaade ko mukarrar chaha 
hans ke bole ki tire sar ki qasam hai ham ko 
dil ke khuun karne ki kya vaj.h va-lekin na-char 
pas-e-be-raunaqi-e-dida aham hai ham ko 
tum vo nazuk ki khamoshi ko fughan kahte ho 
ham vo aajiz ki taghaful bhi sitam hai ham ko 
lucknow aane ka baa.is nahin khulta yaani 
havas-e-sair-o-tamasha so vo kam hai ham ko 
maqta-e-silsila-e-shauq nahin hai ye shahr 
azm-e-sair-e-najaf-o-tauf-e-haram hai ham ko 
liye jaati hai kahin ek tavaqqo 'ghalib' 
jada-e-rah kashish-e-kaf-e-karam hai ham ko 
abr rota hai ki bazm-e-tarab amada karo 
barq hansti hai ki fursat koi dam hai ham ko"
958,mirza-ghalib,"vaan us ko haul-e-dil hai to yaan main huun sharm-sar 
ya.ani ye meri aah ki tasir se na ho 
apne ko dekhta nahin zauq-e-sitam ko dekh 
a.ina ta-ki dida-e-nakhchir se na ho"
959,mirza-ghalib,"varasta us se hain ki mohabbat hi kyuun na ho 
kiije hamare saath adavat hi kyuun na ho 
chhoDa na mujh men zo.af ne rang ikhtilat ka 
hai dil pe baar naqsh-e-mohabbat hi kyuun na ho 
hai mujh ko tujh se tazkira-e-ghair ka gila 
har-chand bar-sabil-e-shikayat hi kyuun na ho 
paida hui hai kahte hain har dard ki dava 
yuun ho to chara-e-gham-e-ulfat hi kyuun na ho 
Daala na be-kasi ne kisi se muamla 
apne se khinchta huun khajalat hi kyuun na ho 
hai aadmi baja.e khud ik mahshar-e-khayal 
ham anjuman samajhte hain khalvat hi kyuun na ho 
hangama-e-zabuni-e-himmat hai infi.al 
hasil na kiije dahr se ibrat hi kyuun na ho 
varastagi bahana-e-begangi nahin 
apne se kar na ghair se vahshat hi kyuun na ho 
miTta hai faut-e-fursat-e-hasti ka gham koi 
umr-e-aziz sarf-e-ibadat hi kyuun na ho 
us fitna-khu ke dar se ab uThte nahin 'asad' 
us men hamare sar pe qayamat hi kyuun na ho"
960,mirza-ghalib,"vo aa ke khvab men taskin-e-iztirab to de 
vale mujhe tapish-e-dil majal-e-khvab to de 
kare hai qatl lagavaT men tera ro dena 
tiri tarah koi tegh-e-nigah ko aab to de 
dikha ke jumbish-e-lab hi tamam kar ham ko 
na de jo bosa to munh se kahin javab to de 
pila de ok se saaqi jo ham se nafrat hai 
piyala gar nahin deta na de sharab to de 
'asad' khushi se mire haath paanv phuul ga.e 
kaha jo us ne zara mere paanv daab to de 
ye kaun kahve hai abad kar hamen lekin 
kabhi zamana murad-e-dil-e-kharab to de"
961,mirza-ghalib,"vo firaq aur vo visal kahan 
vo shab-o-roz o mah-o-sal kahan 
fursat-e-karobar-e-shauq kise 
zauq-e-nazzara-e-jamal kahan 
dil to dil vo dimagh bhi na raha 
shor-e-sauda-e-khatt-o-khal kahan 
thi vo ik shakhs ke tasavvur se 
ab vo rana.i-e-khayal kahan 
aisa asan nahin lahu rona 
dil men taqat jigar men haal kahan 
ham se chhuTa qimar-khana-e-ishq 
vaan jo javen girah men maal kahan 
fikr-e-duniya men sar khapata huun 
main kahan aur ye vabal kahan 
muzmahil ho ga.e qava ghalib 
vo anasir men e'tidal kahan 
bose men vo muza.iqa na kare 
par mujhe taqat-e-saval kahan 
falak-e-sifla be-muhaba hai 
is sitam-gar ko infi.al kahan"
962,mirza-ghalib,"vo miri chin-e-jabin se gham-e-pinhan samjha 
raz-e-maktub ba-be-rabti-e-unvan samjha 
yak alif besh nahin saiqal-e-a.ina hanuz 
chaak karta huun main jab se ki gareban samjha 
sharh-e-asbab-e-giriftari-e-khatir mat puchh 
is qadar tang hua dil ki main zindan samjha 
bad-gumani ne na chaha use sargarm-e-khiram 
rukh pe har qatra araq dida-e-hairan samjha 
ijz se apne ye jaana ki vo bad-khu hoga 
nabz-e-khas se tapish-e-shola-e-sozan samjha 
safar-e-ishq men ki zo.af ne rahat-talabi 
har qadam saa.e ko main apne shabistan samjha 
tha gurezan mizha-e-yar se dil ta dam-e-marg 
daf-e-paikan-e-qaza is qadar asan samjha 
dil diya jaan ke kyuun us ko vafadar 'asad' 
ghalati ki ki jo kafir ko musalman samjha 
ham ne vahshat-kada-e-bazm-e-jahan men juun sham.a 
sho.ala-e-ishq ko apna sar-o-saman samjha"
963,mirza-ghalib,"vus.at-e-sa.i-e-karam dekh ki sar-ta-sar-e-khak 
guzre hai abla-pa abr-e-guhar-bar hunuz 
yak-qalam kaghaz-e-atish-zada hai safha-e-dasht 
naqsh-e-pa men hai tab-e-garmi-e-raftar hunuz 
dagh-e-atfal hai divana ba-kohsar hunuz 
khalvat-e-sang men hai naala talab-gar hunuz 
khana hai sail se khu-karda-e-didar hunuz 
durbin dar-zada hai rakhna-e-divar hunuz 
aa.i yak-umr se ma.azur-e-tamasha nargis 
chashm-e-shabnam men na TuuTa mizha-e-khar hunuz 
kyuun hua tha taraf-e-abla-e-pa ya-rab 
jaada hai va-shudan-e-pechish-e-tumar hunuz 
hon khamoshi-e-chaman hasrat-e-didar 'asad' 
mizha hai shana-kash-e-turra-e-guftar hunuz"
964,mirza-ghalib,"yaad hai shadi men bhi hangama-e-ya-rab mujhe 
sub.ha-e-zahid hua hai khanda zer-e-lab mujhe 
hai kushad-e-khatir-e-va-basta dar rahn-e-sukhan 
tha tilism-e-qufl-e-abjad khana-e-maktab mujhe 
ya rab is ashuftagi ki daad kis se chahiye 
rashk asa.ish pe hai zindaniyon ki ab mujhe 
tab.a hai mushtaq-e-lazzat-ha-e-hasrat kya karun 
aarzu se hai shikast-e-arzu matlab mujhe 
dil laga kar aap bhi 'ghalib' mujhi se ho ga.e 
ishq se aate the maane mirza sahab mujhe"
965,mirza-ghalib,"yak-zarra-e-zamin nahin be-kar baagh ka 
yaan jaada bhi fatila hai laale ke daagh ka 
be-mai kise hai taqat-e-ashob-e-agahi 
khincha hai ijz-e-hausla ne khat ayagh ka 
bulbul ke karobar pe hain khanda-ha-e-gul 
kahte hain jis ko ishq khalal hai dimagh ka 
taaza nahin hai nashsha-e-fikr-e-sukhan mujhe 
tiryaki-e-qadim huun dud-e-charagh ka 
sau baar band-e-ishq se azad ham hue 
par kya karen ki dil hi adu hai faragh ka 
be-khun-e-dil hai chashm men mauj-e-nigah ghubar 
ye mai-kada kharab hai mai ke suragh ka 
bagh-e-shagufta tera bisat-e-nashat-e-dil 
abr-e-bahar khum-kada kis ke dimagh kaa? 
josh-e-bahar-e-kulfat-e-nazzara hai 'asad' 
hai abr pamba rauzan-e-divaar-e-bagh ka"
966,mirza-ghalib,"ye ham jo hijr men divar-o-dar ko dekhte hain 
kabhi saba ko kabhi nama-bar ko dekhte hain 
vo aa.e ghar men hamare khuda ki qudrat hai 
kabhi ham un ko kabhi apne ghar ko dekhte hain 
nazar lage na kahin us ke dast-o-bazu ko 
ye log kyuun mire zakhm-e-jigar ko dekhte hain 
tire javahir-e-turf-e-kulah ko kya dekhen 
ham auj-e-tala-e-lal-o-gohar ko dekhte hain"
967,mirza-ghalib,"ye na thi hamari qismat ki visal-e-yar hota 
agar aur jiite rahte yahi intizar hota 
tire va.ade par jiye ham to ye jaan jhuuT jaana 
ki khushi se mar na jaate agar e'tibar hota 
tiri nazuki se jaana ki bandha tha ahd boda 
kabhi tu na toD sakta agar ustuvar hota 
koi mere dil se puchhe tire tir-e-nim-kash ko 
ye khalish kahan se hoti jo jigar ke paar hota 
ye kahan ki dosti hai ki bane hain dost naseh 
koi charasaz hota koi gham-gusar hota 
rag-e-sang se Tapakta vo lahu ki phir na thamta 
jise gham samajh rahe ho ye agar sharar hota 
gham agarche jan-gusil hai pa kahan bachen ki dil hai 
gham-e-ishq gar na hota gham-e-rozgar hota 
kahun kis se main ki kya hai shab-e-gham buri bala hai 
mujhe kya bura tha marna agar ek baar hota 
hue mar ke ham jo rusva hue kyuun na gharq-e-dariya 
na kabhi janaza uThta na kahin mazar hota 
use kaun dekh sakta ki yagana hai vo yakta 
jo dui ki bu bhi hoti to kahin do-char hota 
ye masa.il-e-tasavvuf ye tira bayan 'ghalib' 
tujhe ham vali samajhte jo na bada-khvar hota"
968,mirza-ghalib,"za-bas-ki mashq-e-tamasha junun-alamat hai 
kushad-o-bast-e-mizhah sili-e-nadamat hai 
na janun kyunki miTe dagh-e-ta.an-e-bad-ahdi 
tujhe ki aa.ina bhi varta-e-malamat hai 
ba-pech-o-tab-e-havas silk-e-afiyat mat toD 
nigah-e-ajz sar-e-rishta-e-salamat hai 
vafa muqabil-o-dava-e-ishq be-buniyad 
junun-e-sakhta o fasl-e-gul qayamat hai"
969,mirza-ghalib,"zakhm par chhiDken kahan tiflan-e-be-parva namak 
kya maza hota agar patthar men bhi hota namak 
gard-e-rah-e-yar hai saman-e-naz-e-zakhm-e-dil 
varna hota hai jahan men kis qadar paida namak 
mujh ko arzani rahe tujh ko mubarak hojiyo 
nala-e-bulbul ka dard aur khanda-e-gul ka namak 
shor-e-jaulan tha kanar-e-bahr par kis ka ki aaj 
gard-e-sahil hai ba-zakhm-e-mauja-e-dariya namak 
daad deta hai mire zakhm-e-jigar ki vaah vaah 
yaad karta hai mujhe dekhe hai vo jis ja namak 
chhoD kar jaana tan-e-majruh-e-ashiq haif hai 
dil talab karta hai zakhm aur mange hain a.aza namak 
ghair ki minnat na khinchunga pai-e-taufir-e-dard 
zakhm misl-e-khanda-e-qatil hai sar-ta-pa namak 
yaad hain 'ghalib' tujhe vo din ki vajd-e-zauq men 
zakhm se girta to main palkon se chunta tha namak 
is amal men aish ki lazzat nahin milti 'asad' 
zor nisbat mai se rakhta hai azara ka namak"
970,mirza-ghalib,"zamana sakht kam-azar hai ba-jan-e-asad 
vagarna ham to tavaqqo.a ziyada rakhte hain 
tan-e-ba-band-e-havas dar nadada rakhte hain 
dil-e-z-kar-e-jahan uftada rakhte hain 
tamiz-e-zishti-o-neki men laakh baten hain 
ba-aks-e-a.ina yak-fard-e-sada rakhte hain 
ba-rang-e-saya hamen bandagi men hai taslim 
ki dagh-e-dil ba-jabin-e-kushada rakhte hain 
ba-zahidan rag-e-gardan hai rishta-e-zunnar 
sar-e-ba-pa-e-but-e-na-nihada rakhte hain 
muaf-e-be-huda-goi hain nasehan-e-aziz 
dil-e-ba-dast-e-nigare nadada rakhte hain 
ba-rang-e-sabza azizan-e-bad-zaban yak-dast 
hazar tegh-e-ba-zahr-ab-dada rakhte hain 
adab ne saunpi hamen surma-sa.i-e-hairat 
z-ban-e-basta-o-chashm-e-kushada rakhte hain"
971,mirza-ghalib,"zikr mera ba-badi bhi use manzur nahin 
ghair ki baat bigaD jaa.e to kuchh duur nahin 
vada-e-sair-e-gulistan hai khusha tale-e-shauq 
muzhda-e-qatl muqaddar hai jo mazkur nahin 
shahid-e-hasti-e-mutlaq ki kamar hai aalam 
log kahte hain ki hai par hamen manzur nahin 
qatra apna bhi haqiqat men hai dariya lekin 
ham ko taqlid-e-tunuk-zarfi-e-mansur nahin 
hasrat ai zauq-e-kharabi ki vo taqat na rahi 
ishq-e-pur-arbada ki guun tan-e-ranjur nahin 
main jo kahta huun ki ham lenge qayamat men tumhen 
kis ra.unat se vo kahte hain ki ham huur nahin 
zulm kar zulm agar lutf daregh aata ho 
tu taghaful men kisi rang se ma.azur nahin 
saaf durdi-kash-e-paimana-e-jam hain ham log 
vaa.e vo baada ki afsharda-e-angur nahin 
huun zuhuri ke muqabil men khifa.i 'ghalib' 
mere da.ave pe ye hujjat hai ki mash.hur nahin"
972,mirza-ghalib,"zikr us pari-vash ka aur phir bayan apna 
ban gaya raqib akhir tha jo raz-dan apna 
mai vo kyuun bahut piite bazm-e-ghair men ya rab 
aaj hi hua manzur un ko imtihan apna 
manzar ik bulandi par aur ham bana sakte 
arsh se udhar hota kaash ke makan apna 
de vo jis qadar zillat ham hansi men Talenge 
baare ashna nikla un ka pasban apna 
dard-e-dil likhun kab tak ja.un un ko dikhla duun 
ungliyan figar apni khama khun-chakan apna 
ghiste ghiste miT jaata aap ne abas badla 
nang-e-sajda se mere sang-e-astan apna 
ta kare na ghammazi kar liya hai dushman ko 
dost ki shikayat men ham ne ham-zaban apna 
ham kahan ke daana the kis hunar men yakta the 
be-sabab hua 'ghalib' dushman asman apna"
973,mirza-ghalib,"zindagi apni jab is shakl se guzri 'ghalib' 
ham bhi kya yaad karenge ki khuda rakhte the"
974,mirza-ghalib,"zulmat-kade men mere shab-e-gham ka josh hai 
ik sham.a hai dalil-e-sahar so khamosh hai 
ne muzhda-e-visal na nazzara-e-jamal 
muddat hui ki ashti-e-chashm-o-gosh hai 
mai ne kiya hai husn-e-khud-ara ko be-hijab 
ai shauq! haan ijazat-e-taslim-e-hosh hai 
gauhar ko aqd-e-gardan-e-khuban men dekhna 
kya auj par sitara-e-gauhar-farosh hai 
didar baada hausla saaqi nigah mast 
bazm-e-khayal mai-kada-e-be-kharosh hai 
ai taaza vardan-e-bisat-e-hava-e-dil 
zinhar agar tumhen havas-e-na.e-o-nosh hai 
dekho mujhe jo dida-e-ibrat-nigah ho 
meri suno jo gosh-e-nasihat-ne.osh hai 
saqi-ba-jalva dushman-e-iman-o-agahi 
mutrib ba-naghma rahzan-e-tamkin-o-hosh hai 
ya shab ko dekhte the ki har gosha-e-bisat 
daman-e-baghban o kaf-e-gul-farosh hai 
luft-e-khiram-e-saqi o zauq-e-sada-e-chang 
ye jannat-e-nigah vo firdaus-e-gosh hai 
ya sub.h-dam jo dekhiye aa kar to bazm men 
ne vo surur o soz na josh-o-kharosh hai 
dagh-e-firaq-e-sohbat-e-shab ki jali hui 
ik sham.a rah ga.i hai so vo bhi khamosh hai 
aate hain ghaib se ye mazamin khayal men 
'ghalib' sarir-e-khama nava-e-sarosh hai"
975,mohsin-naqvi,"aap ki aankh se gahra hai miri ruuh ka zakhm 
aap kya soch sakenge miri tanha.i ko 
main to dam toD raha tha magar afsurda hayat 
khud chali aa.i miri hausla-afza.i ko 
lazzat-e-gham ke siva teri nigahon ke baghair 
kaun samjha hai mire zakhm ki gahra.i ko 
main baDha.unga tiri shohrat-e-khush-bu ka nikhar 
tu dua de mire afsana-e-rusva.i ko 
vo to yuun kahiye ki ik qaus-e-quzah phail ga.i 
varna main bhuul gaya tha tiri angDa.i ko"
976,mohsin-naqvi,"ab ke barish men to ye kar-e-ziyan hona hi tha 
apni kachchi bastiyon ko be-nishan hona hi tha 
kis ke bas men tha hava ki vahshaton ko rokna 
barg-e-gul ko khaak sho.ale ko dhuan hona hi tha 
jab koi samt-e-safar tai thi na hadd-e-rahguzar 
ai mire rah-rau safar to ra.egan hona hi tha 
mujh ko rukna tha use jaana tha agle moD tak 
faisla ye us ke mere darmiyan hona hi tha 
chand ko chalna tha bahti sipiyon ke saath saath 
mo.ajiza ye bhi tah-e-ab-e-ravan hona hi tha 
main na.e chehron pe kahta tha na.i ghazlen sada 
meri is aadat se us ko bad-guman hona hi tha 
shahr se bahar ki virani basana thi mujhe 
apni tanha.i pe kuchh to mehrban hona hi tha 
apni ankhen dafn karna thiin ghubar-e-khak men 
ye sitam bhi ham pe zer-e-asman hona hi tha 
be-sada basti ki rasmen thiin yahi 'mohsin' mire 
main zaban rakhta tha mujh ko be-zaban hona hi tha"
977,mohsin-naqvi,"ab vo tufan hai na vo shor havaon jaisa 
dil ka aalam hai tire ba.ad khalaon jaisa 
kaash duniya mire ehsas ko vapas kar de 
khamushi ka vahi andaz sadaon jaisa 
paas rah kar bhi hamesha vo bahut duur mila 
us ka andaz-e-taghaful tha khudaon jaisa 
kitni shiddat se baharon ko tha ehsas-e-ma.al 
phuul khil kar bhi raha zard khizaon jaisa 
kya qayamat hai ki duniya use sardar kahe 
jis ka andaz-e-sukhan bhi ho gadaon jaisa 
phir tiri yaad ke mausam ne jaga.e mahshar 
phir mire dil men uTha shor havaon jaisa 
barha khvab men pa kar mujhe pyasa 'mohsin' 
us ki zulfon ne kiya raqs ghaTaon jaisa"
978,mohsin-naqvi,"ab ye sochun to bhanvar zehn men paD jaate hain 
kaise chehre hain jo milte hi bichhaD jaate hain 
kyuun tire dard ko den tohmat-e-virani-e-dil 
zalzalon men to bhare shahr ujaD jaate hain 
mausam-e-zard men ik dil ko bacha.un kaise 
aisi rut men to ghane peD bhi jhaD jaate hain 
ab koi kya mire qadmon ke nishan DhunDega 
tez andhi men to kheme bhi ukhaD jaate hain 
shaghl-e-arbab-e-hunar puchhte kya ho ki ye log 
pattharon men bhi kabhi aa.ine jaD jaati hain 
soch ka aa.ina dhundla ho to phir vaqt ke saath 
chand chehron ke khad-o-khal bigaD jaate hain 
shiddat-e-gham men bhi zinda huun to hairat kaisi 
kuchh diye tund havaon se bhi laD jaate hain 
vo bhi kya log hain 'mohsin' jo vafa ki khatir 
khud-tarashida usulon pe bhi aD jaate hain"
979,mohsin-naqvi,"agarche main ik chaTan sa aadmi raha huun 
magar tire ba.ad hausla hai ki ji raha huun 
vo reza reza mire badan men utar raha hai 
main qatra qatra usi ki ankhon ko pi raha huun 
tiri hatheli pe kis ne likkha hai qatl mera 
mujhe to lagta hai main tira dost bhi raha huun 
khuli hain ankhen magar badan hai tamam patthar 
koi bata.e main mar chuka huun ki ji raha huun 
kahan milegi misal meri sitamgari ki 
ki main gulabon ke zakhm kanTon se si raha huun 
na puchh mujh se ki shahr valon ka haal kya tha 
ki main to khud apne ghar men bhi do ghaDi raha huun 
mila to biite dinon ka sach us ki aankh men tha 
vo ashna jis se muddaton ajnabi raha huun 
bhula de mujh ko ki bevafa.i baja hai lekin 
ganva na mujh ko ki main tiri zindagi raha huun 
vo ajnabi ban ke ab mile bhi to kya hai 'mohsin' 
ye naaz kam hai ki main bhi us ka kabhi raha huun"
980,mohsin-naqvi,"ajiib khauf musallat tha kal haveli par 
lahu charagh jalati rahi hatheli par 
sunega kaun magar ehtijaj khushbu ka 
ki saanp zahar chhiDakta raha chameli par 
shab-e-firaq miri aankh ko thakan se bacha 
ki niind vaar na kar de tiri saheli par 
vo bevafa tha to phir itna mehrban kyuun tha 
bichhaD ke us se main sochun usi paheli par 
jala na ghar ka andhera charagh se 'mohsin' 
sitam na kar miri jaan apne yaar beli par"
981,mohsin-naqvi,"ashk apna ki tumhara nahin dekha jaata 
abr ki zad men sitara nahin dekha jaata 
apni shah-e-rag ka lahu tan men ravan hai jab tak 
zer-e-khanjar koi pyara nahin dekha jaata 
mauj-dar-mauj ulajhne ki havas be-ma.ani 
Dubta ho to sahara nahin dekha jaata 
tere chehre ki kashish thi ki palaT kar dekha 
varna suraj to dobara nahin dekha jaata 
aag ki zid pe na ja phir se bhaDak sakti hai 
raakh ki tah men sharara nahin dekha jaata 
zakhm ankhon ke bhi sahte the kabhi dil vaale 
ab to abru ka ishara nahin dekha jaata 
kya qayamat hai ki dil jis ka nagar hai 'mohsin' 
dil pe us ka bhi ijara nahin dekha jaata"
982,mohsin-naqvi,"azab-e-did men ankhen lahu lahu kar ke 
main sharmsar hua teri justuju kar ke 
khanDar ki tah se burida-badan saron ke siva 
mila na kuchh bhi khazanon ki aarzu kar ke 
suna hai shahar men zakhmi dilon ka mela hai 
chalenge ham bhi magar pairahan rafu kar ke 
masafat-e-shab-e-hijran ke ba.ad bhed khula 
hava dukhi hai charaghon ki aabru kar ke 
zamin ki pyaas usi ke lahu ko chaaT ga.i 
vo khush hua tha samundar ko aabju kar ke 
ye kis ne ham se lahu ka khiraj phir manga 
abhi to so.e the maqtal ko surkh-ru kar ke 
julus-e-ahl-e-vafa kis ke dar pe pahuncha hai 
nishan-e-tauq-e-vafa zinat-e-gulu kar ke 
ujaaD rut ko gulabi bana.e rakhti hai 
hamari aankh tiri diid se vuzu kar ke 
koi to habs-e-hava se ye puchhta 'mohsin' 
mila hai kya use kaliyon ko be-numu kar ke"
983,mohsin-naqvi,"ba-nam-e-taqat koi ishara nahin chalega 
udaas naslon pe ab ijara nahin chalega 
ham apni dharti se apni har samt khud talashen 
hamari khatir koi sitara nahin chalega 
hayat ab sham-e-gham ki tashbih khud banegi 
tumhari zulfon ka isti.ara nahin chalega 
chalo saron ka khiraj nok-e-sinan ko bakhshen 
ki jaan bachane ka istikhara nahin chalega 
hamare jazbe baghavaton ko tarashte hain 
hamare jazbon pe bas tumhara nahin chalega 
azal se qaa.em hain donon apni zidon pe 'mohsin' 
chalega paani magar kinara nahin chalega"
984,mohsin-naqvi,"bhaDka.en miri pyaas ko aksar tiri ankhen 
sahra mira chehra hai samundar tiri ankhen 
phir kaun bhala dad-e-tabassum unhen dega 
ro.engi bahut mujh se bichhaD kar tiri ankhen 
khali jo hui sham-e-ghariban ki hatheli 
kya kya na luTati rahin gauhar teri ankhen 
bojhal nazar aati hain ba-zahir mujhe lekin 
khulti hain bahut dil men utar kar tiri ankhen 
ab tak miri yadon se miTa.e nahin miTta 
bhigi hui ik shaam ka manzar tiri ankhen 
mumkin ho to ik taaza ghazal aur bhi kah luun 
phir oDh na len khvab ki chadar tiri ankhen 
main sang-sifat ek hi raste men khaDa huun 
shayad mujhe dekhengi palaT kar tiri ankhen 
yuun dekhte rahna use achchha nahin 'mohsin' 
vo kanch ka paikar hai to patthar tiri ankhen"
985,mohsin-naqvi,"bichhaD ke mujh se ye mashghala ikhtiyar karna 
hava se Darna bujhe charaghon se pyaar karna 
khuli zaminon men jab bhi sarson ke phuul mahken 
tum aisi rut men sada mira intizar karna 
jo log chahen to phir tumhen yaad bhi na aa.en 
kabhi kabhi tum mujhe bhi un men shumar karna 
kisi ko ilzam-e-bevafa.i kabhi na dena 
miri tarah apne aap ko sogvar karna 
tamam va.ade kahan talak yaad rakh sakoge 
jo bhuul jaa.en vo ahd bhi ustuvar karna 
ye kis ki ankhon ne badalon ko sikha diya hai 
ki sina-e-sang se ravan abshar karna 
main zindagi se na khul saka is liye bhi 'mohsin' 
ki bahte paani pe kab talak e'tibar karna"
986,mohsin-naqvi,"ek pal men zindagi bhar ki udasi de gaya 
vo juda hote hue kuchh phuul baasi de gaya 
noch kar shakhon ke tan se khushk patton ka libas 
zard mausam banjh-rut ko be-libasi de gaya 
sub.h ke taare miri pahli dua tere liye 
tu dil-e-be-sabr ko taskin zara si de gaya 
log malbon men dabe saa.e bhi dafnane lage 
zalzala ahl-e-zamin ko bad-havasi de gaya 
tund jhonke ki ragon men ghol kar apna dhuan 
ik diya andhi hava ko khud-shanasi de gaya 
le gaya 'mohsin' vo mujh se abr banta asman 
us ke badle men zamin sadiyon ki pyasi de gaya"
987,mohsin-naqvi,"faza ka habs shagufon ko baas kya dega 
badan-darida kisi ko libas kya dega 
ye dil ki qahat-e-ana se gharib Thahra hai 
miri zaban ko zar-e-iltimas kya dega 
jo de saka na pahaDon ko barf ki chadar 
vo meri banjh zamin ko kapas kya dega 
ye shahr yuun bhi to dahshat bhara nagar hai yahan 
dilon ka shor hava ko hiras kya dega 
vo zakhm de ke mujhe hausla bhi deta hai 
ab is se baDh ke tabi.at-shanas kya dega 
jo apni zaat se bahar na aa saka ab tak 
vo pattharon ko mata-e-havas kya dega 
vo mere ashk bujha.ega kis tarah 'mohsin' 
samundaron ko vo sahra ki pyaas kya dega"
988,mohsin-naqvi,"ghazlon ki dhanak oDh mire sho.ala-badan tu 
hai mera sukhan tu mira mauzu-e-sukhan tu 
kaliyon ki tarah phuuT sar-e-shakh-e-tamanna 
khushbu ki tarah phail chaman-ta-ba-chaman tu 
nazil ho kabhi zehn pe ayat ki surat 
ayat men Dhal ja kabhi jibril dahan tu 
ab kyuun na saja.un main tujhe diida o dil men 
lagta hai andhere men savere ki kiran tu 
pahle na koi ramz-e-sukhan thi na kinaya 
ab nuqta-e-takmil-e-hunar mehvar-e-fan tu 
ye kam to nahin tu mira meyar-e-nazar hai 
ai dost mire vaste kuchh aur na ban tu 
mumkin ho to rahne de mujhe zulmat-e-jan men 
DhunDega kahan chandni raton ka kafan tu"
989,mohsin-naqvi,"ham jo pahunche sar-e-maqtal to ye manzar dekha 
sab se uncha tha jo sar nok-e-sinan par dekha 
ham se mat puchh ki kab chand ubharta hai yahan 
ham ne suraj bhi tire shahr men aa kar dekha 
aise lipTe hain dar-o-bam se ab ke jaise 
hadson ne baDi muddat men mira ghar dekha 
ab ye socha hai ki auron ka kaha manenge 
apni ankhon pe bharosa to bahut kar dekha 
ek ik pal men utarta raha sadiyon ka azaab 
hijr ki raat guzari hai ki mahshar dekha 
mujh se mat puchh miri tishna-labi ke tevar 
ret chamki to ye samjho ki samundar dekha 
dukh hi aisa tha ki 'mohsin' hua gum-sum varna 
gham chhupa kar use hanste hue aksar dekha"
990,mohsin-naqvi,"har ek shab yunhi dekhengi su-e-dar ankhen 
tujhe ganva ke na so.engi umr-bhar ankhen 
tulu-e-sub.h se pahle hi bujh na jaa.en kahin 
ye dasht-e-shab men sitaron ki ham-safar ankhen 
sitam ye kam to nahin dil giraftagi ke liye 
main shahr bhar men akela idhar-udhar ankhen 
shumar us ki sakhavat ka kya karen ki vo shakhs 
charagh banTta phirta hai chhin kar ankhen 
main zakhm zakhm hua jab to mujh pe bhed khula 
ki pattharon ko samajhti rahin guhar ankhen 
main apne ashk sanbhalunga kab talak 'mohsin' 
zamana sang-ba-kaf hai to shishagar ankhen"
991,mohsin-naqvi,"hava-e-hijr men jo kuchh tha ab ke khaak hua 
ki pairahan to gaya tha badan bhi chaak hua 
ab us se tark-e-ta.alluq karun to mar ja.un 
badan se ruuh ka is darja ishtirak hua 
yahi ki sab ki kamanen hamin pe TuuTi hain 
chalo hisab-e-saf-e-dostan to paak hua 
vo be-sabab yunhi ruTha hai lamha-bhar ke liye 
ye saneha na sahi phir bhi karb-nak hua 
usi ke qurb ne taqsim kar diya akhir 
vo jis ka hijr mujhe vaj.h-e-inhimak hua 
shadid vaar na dushman diler tha 'mohsin' 
main apni be-khabari se magar halak hua"
992,mohsin-naqvi,"itni muddat ba.ad mile ho 
kin sochon men gum phirte ho 
itne kha.if kyuun rahte ho 
har aahaT se Dar jaate ho 
tez hava ne mujh se puchha 
ret pe kya likhte rahte ho 
kaash koi ham se bhi puchhe 
raat ga.e tak kyuun jaage ho 
men dariya se bhi Darta huun 
tum dariya se bhi gahre ho 
kaun si baat hai tum men aisi 
itne achchhe kyuun lagte ho 
pichhe muD kar kyuun dekha tha 
patthar ban kar kya takte ho 
jaao jiit ka jashn manao 
men jhuTa huun tum sachche ho 
apne shahar ke sab logon se 
meri khatir kyuun uljhe ho 
kahne ko rahte ho dil men 
phir bhi kitne duur khaDe ho 
raat hamen kuchh yaad nahin tha 
raat bahut hi yaad aa.e ho 
ham se na puchho hijr ke qisse 
apni kaho ab tum kaise ho 
'mohsin' tum badnam bahut ho 
jaise ho phir bhi achchhe ho"
993,mohsin-naqvi,"jab hijr ke shahr men dhuup utri main jaag paDa to khvab hua 
miri soch khizan ki shakh bani tira chehra aur gulab hua 
barfili rut ki tez hava kyuun jhiil men kankar phenk ga.i 
ik aankh ki niind haram hui ik chand ka aks kharab hua 
tire hijr men zehn pighalta tha tire qurb men ankhen jalti hain 
tujhe khona ek qayamat tha tira milna aur azaab hua 
bhare shahr men ek hi chehra tha jise aaj bhi galiyan DhunDti hain 
kisi sub.h usi ki dhuup khili kisi raat vahi mahtab hua 
baDi umr ke ba.ad in ankhon men koi abr utra tiri yadon ka 
mire dil ki zamin abad hui mire gham ka nagar shadab hua 
kabhi vasl men 'mohsin' dil TuuTa kabhi hijr ki rut ne laaj rakhi 
kisi jism men ankhen kho baiThe koi chehra khuli kitab hua"
994,mohsin-naqvi,"jab se us ne shahr ko chhoDa har rasta sunsan hua 
apna kya hai saare shahr ka ik jaisa nuqsan hua 
ye dil ye aaseb ki nagri maskan sochun vahmon ka 
soch raha huun is nagri men tu kab se mehman hua 
sahra ki munh-zor hava.en auron se mansub huiin 
muft men ham avara Thahre muft men ghar viran hua 
mere haal pe hairat kaisi dard ke tanha mausam men 
patthar bhi ro paDte hain insan to phir insan hua 
itni der men ujDe dil par kitne mahshar biit ga.e 
jitni der men tujh ko pa kar khone ka imkan hua 
kal tak jis ke gird tha raqsan ik amboh sitaron ka 
aaj usi ko tanha pa kar main to bahut hairan hua 
us ke zakhm chhupa kar rakhiye khud us shakhs ki nazron se 
us se kaisa shikva kiije vo to abhi nadan hua 
jin ashkon ki phiki lau ko ham be-kar samajhte the 
un ashkon se kitna raushan ik tarik makan hua 
yuun bhi kam-amez tha 'mohsin' vo is shahr ke logon men 
lekin mere samne aa kar aur bhi kuchh anjan hua"
995,mohsin-naqvi,"jugnu guhar charagh ujale to de gaya 
vo khud ko DhunDne ke havale to de gaya 
ab is se baDh ke kya ho virasat faqir ki 
bachchon ko apni bhiik ke pyale to de gaya 
ab meri soch saa.e ki surat hai us ke gird 
main bujh ke apne chand ko haale to de gaya 
shayad ki fasl-e-sang-zani kuchh qarib hai 
vo khelne ko barf ke gaale to de gaya 
ahl-e-talab pe us ke liye farz hai dua 
khairat men vo chand nivale to de gaya 
'mohsin' use qaba ki zarurat na thi magar 
duniya ko roz-o-shab ke doshale to de gaya"
996,mohsin-naqvi,"kaThin tanha.iyon se kaun khela main akela 
bhara ab bhi mire gaanv ka mela main akela 
bichhaD kar tujh se main shab bhar na soya kaun roya 
ba-juz mere ye dukh bhi kis ne jhela main akela 
ye be-avaz banjar ban ke baasi ye udasi 
ye dahshat ka safar jangal ye bela main akela 
main dekhun kab talak manzar suhane sab purane 
vahi duniya vahi dil ka jhamela main akela 
vo jis ke khauf se sahra sidhare log saare 
guzarne ko hai tufan ka vo rela main akela"
997,mohsin-naqvi,"khud apne dil men kharashen utarna hongi 
abhi to jaag ke raten guzarna hongi 
tire liye mujhe hans hans ke bolna hoga 
mire liye tujhe zulfen sanvarna hongi 
tiri sada se tujhi ko tarashna hoga 
hava ki chaap se shaklen ubharna hongi 
abhi to teri tabi.at ko jitne ke liye 
dil o nigah ki sharten bhi harna hongi 
tire visal ki khvahish ke tez rangon se 
tire firaq ki sub.hen nikharna hongi 
ye sha.iri ye kitaben ye ayaten dil ki 
nishaniyan ye sabhi tujh pe varna hongi"
998,mohsin-naqvi,"khumar-e-mausam-e-khushbu had-e-chaman men khula 
miri ghazal ka khazana tire badan men khula 
tum us ka husn kabhi us ki bazm men dekho 
ki mahtab sada shab ke pairahan men khula 
ajab nasha tha magar us ki bakhshish-e-lab men 
ki yuun to ham se bhi kya kya na vo sukhan men khula 
na puchh pahli mulaqat men mizaj us ka 
vo rang rang men simTa kiran kiran men khula 
badan ki chaap nigah ki zaban bhi hoti hai 
ye bhed ham pe magar us ki anjuman men khula 
ki jaise abr hava ki girah se khul jaa.e 
safar ki shaam mira mehrban thakan men khula 
kahun main kis se nishani thi kis masiha ki 
vo ek zakhm ki 'mohsin' mire kafan men khula"
999,mohsin-naqvi,"kis ne sang-e-khamoshi phenka bhare-bazar par 
ik sukut-e-marg taari hai dar-o-divar par 
tu ne apni zulf ke saa.e men afsane kahe 
mujh ko zanjiren mili hain jur.at-e-iz.har par 
shakh-e-uriyan par khila ik phuul is andaz se 
jis tarah taaza lahu chamke na.i talvar par 
sang-dil ahbab ke daman men rusva.i ke phuul 
main ne dekha hai naya manzar faraz-e-dar par 
ab koi tohmat bhi vaj.h-e-karb-e-rusva.i nahin 
zindagi ik umr se chup hai tire israr par 
main sar-e-maqtal hadis-e-zindagi kahta raha 
ungliyan uThti rahin 'mohsin' mire kirdar par"
1000,mohsin-naqvi,"labon pe harf-e-rajaz hai zirah utaar ke bhi 
main jashn-e-fat.h manata huun jang haar ke bhi 
use lubha na saka mere ba.ad ka mausam 
bahut udaas laga khal-o-khad sanvar ke bhi 
ab ek pal ka taghaful bhi sah nahin sakte 
ham ahl-e-dil kabhi aadi the intizar ke bhi 
vo lamha bhar ki kahani ki umr bhar men kahi 
abhi to khud se taqaze the ikhtisar ke bhi 
zamin oDh li ham ne pahunch ke manzil par 
ki ham pe qarz the kuchh gard-e-rahguzar ke bhi 
mujhe na sun mire be-shakl ab dikha.i to de 
main thak gaya huun faza men tujhe pukar ke bhi 
miri dua ko palaTna tha phir udhar 'mohsin' 
bahut ujaaD the manzar ufuq se paar ke bhi"
1001,mohsin-naqvi,"ma.arka ab ke hua bhi to phir aisa hoga 
tere dariya pe miri pyaas ka pahra hoga 
us ki ankhen tire chehre pe bahut bolti hain 
us ne palkon se tira jism tarasha hoga 
kitne jugnu isi khvahish men mire saath chale 
koi rasta tire ghar ko bhi to jaata hoga 
main bhi apne ko bhula.e hue phirta huun bahut 
aa.ina us ne bhi kuchh roz na dekha hoga 
raat jal-thal miri ankhon men utar aaya tha 
surat-e-abr koi TuuT ke barsa hoga 
ye masiha.i use bhuul ga.i hai 'mohsin' 
ya phir aisa hai mira zakhm hi gahra hoga"
1002,mohsin-naqvi,"main chup raha ki zahr yahi mujh ko raas tha 
vo sang-e-lafz phenk ke kitna udaas tha 
aksar miri qaba pe hansi aa ga.i jise 
kal mil gaya to vo bhi darida-libas tha 
main DhunDhta tha duur khalaon men ek jism 
chehron ka ik hujum mire as-pas tha 
tum khush the pattharon ko khuda jaan ke magar 
mujh ko yaqin hai vo tumhara qayas tha 
bakhsha hai jis ne ruuh ko zakhmon ka pairahan 
'mohsin' vo shakhs kitna tabi.at-shanas tha"
1003,mohsin-naqvi,"main dil pe jabr karunga tujhe bhula dunga 
marunga khud bhi tujhe bhi kaDi saza dunga 
ye tirgi mire ghar ka hi kyuun muqaddar ho 
main tere shahar ke saare diye bujha dunga 
hava ka haath baTa.unga har tabahi men 
hare shajar se parinde main khud uDa dunga 
vafa karunga kisi sogvar chehre se 
purani qabr pe katba naya saja dunga 
isi khayal men guzri hai sham-e-dard akasr 
ki dard had se baDhega to muskura dunga 
tu asman ki surat hai gar paDega kabhi 
zamin huun main bhi magar tujh ko aasra dunga 
baDha rahi hain mire dukh nishaniyan teri 
main tere khat tiri tasvir tak jala dunga 
bahut dinon se mira dil udaas hai 'mohsin' 
is aa.ine ko koi aks ab naya dunga"
1004,mohsin-naqvi,"main kal tanha tha khilqat so rahi thi 
mujhe khud se bhi vahshat ho rahi thi 
use jakDa hua tha zindagi ne 
sirhane maut baiThi ro rahi thi 
khula mujh par ki meri khush-nasibi 
mire raste men kanTe bo rahi thi 
mujhe bhi na-rasa.i ka samar de 
mujhe teri tamanna jo rahi thi 
mira qatil mire andar chhupa tha 
magar bad-nam khilqat ho rahi thi 
baghavat kar ke khud apne lahu se 
ghulami daagh apne dho rahi thi 
labon par tha sukut-e-marg lekin 
mire dil men qayamat so rahi thi 
ba-juz mauj-e-fana duniya men 'mohsin' 
hamari justuju kis ko rahi thi"
1005,mohsin-naqvi,"naya hai shahr na.e aasre talash karun 
tu kho gaya hai kahan ab tujhe talash karun 
jo dasht men bhi jalate the fasl-e-gul ke charagh 
main shahr men bhi vahi aable talash karun 
tu aks hai to kabhi meri chashm-e-tar men utar 
tire liye main kahan aa.ine talash karun 
tujhe havas ki avargi ka ilm kahan 
kabhi main tujh ko tire samne talash karun 
ghazal kahun kabhi saada se khat likhun us ko 
udaas dil ke liye mashghale talash karun 
mire vajud se shayad mile suragh tira 
kabhi main khud ko tire vaste talash karun 
main chup rahun kabhi be-vaj.h hans paDun 'mohsin' 
use ganva ke ajab hausle talash karun"
1006,mohsin-naqvi,"phir vahi main huun vahi shahr-badar sannaTa 
mujh ko Das le na kahin khak-basar sannaTa 
dasht-e-hasti men shab-e-gham ki sahar karne ko 
hijr valon ne liya rakht-e-safar sannaTa 
kis se puchhun ki kahan hai mira rone vaala 
is taraf main huun mire ghar se udhar sannaTa 
tu sadaon ke bhanvar men mujhe avaz to de 
tujh ko dega mire hone ki khabar sannaTa 
us ko hangama-e-manzil ki khabar kya doge 
jis ne paaya ho sar-e-rahguzar sannaTa 
hasil-e-kunj-e-qafas vahm-ba-kaf tanha.i 
raunaq-e-sham-e-safar ta-ba-sahar sannaTa 
qsimat-e-sha.ir-e-simab-sifat dasht ki maut 
qimat-e-reza-e-almas-e-hunar sannaTa 
jan-e-'mohsin' miri taqdir men kab likkha hai 
Dubta chand tira qurb-e-gajar sannaTa"
1007,mohsin-naqvi,"qatl chhupte the kabhi sang ki divar ke beach 
ab to khulne lage maqtal bhare bazar ke beach 
apni poshak ke chhin jaane pe afsos na kar 
sar salamat nahin rahte yahan dastar ke beach 
surkhiyan amn ki talqin men masruf rahin 
harf barud ugalte rahe akhbar ke beach 
kaash is khvab ki ta.abir ki mohlat na mile 
sho.ale ugte nazar aa.e mujhe gulzar ke beach 
Dhalte suraj ki tamazat ne bikhar kar dekha 
sar-kashida mira saaya saf-e-ashjar ke beach 
rizq malbus makan saans maraz qarz dava 
munqasim ho gaya insan inhi afkar ke beach 
dekhe jaate na the aansu mire jis se 'mohsin' 
aaj hanste hue dekha use aghyar ke beach"
1008,mohsin-naqvi,"sanson ke is hunar ko na asan khayal kar 
zinda huun sa.aton ko main sadiyon men Dhaal kar 
maali ne aaj kitni dua.en vasul kiin 
kuchh phuul ik faqir ki jholi men Daal kar 
kul yaum-e-hijr zard zamanon ka yaum hai 
shab bhar na jaag muft men ankhen na laal kar 
ai gard-bad lauT ke aana hai phir mujhe 
rakhna mire safar ki aziyyat sambhal kar 
mehrab men diye ki tarah zindagi guzar 
munh-zor andhiyon men na khud ko niDhal kar 
shayad kisi ne bukhl-e-zamin par kiya hai tanz 
gahre samundaron se jazire nikal kar 
ye naqd-e-jan ki is ka luTana to sahl hai 
gar ban paDe to is se bhi mushkil saval kar 
'mohsin' barahna-sar chali aa.i hai sham-e-gham 
ghurbat na dekh is pe sitaron ki shaal kar"
1009,mohsin-naqvi,"saare lahje tire be-zaman ek main 
is bhare shahr men ra.egan ek main 
vasl ke shahr ki raushni ek tu 
hijr ke dasht men karvan ek main 
bijliyon se bhari barishen zor par 
apni basti men kachcha makan ek main 
hasraton se aTe asman ke tale 
jalti-bujhti hui kahkashan ek main 
mujh ko farigh dinon ki amanat samajh 
bhuli-bisri hui dastan ek main 
raunaqen shor mele jhamele tire 
apni tanha.i ka raz-dan ek main 
ek main apni hi zindagi ka bharam 
apni hi maut par nauha-khvan ek main 
us taraf sang-bari har ik baam se 
is taraf a.inon ki dukan ek main 
vo nahin hai to 'mohsin' ye mat sochna 
ab bhaTakta phirunga kahan ek main"
1010,mohsin-naqvi,"tire badan se jo chhu kar idhar bhi aata hai 
misal-e-rang vo jhonka nazar bhi aata hai 
tamam shab jahan jalta hai ik udaas diya 
hava ki raah men ik aisa ghar bhi aata hai 
vo mujh ko TuuT ke chahega chhoD ja.ega 
mujhe khabar thi use ye hunar bhi aata hai 
ujaaD ban men utarta hai ek jugnu bhi 
hava ke saath koi ham-safar bhi aata hai 
vafa ki kaun si manzil pe us ne chhoDa tha 
ki vo to yaad hamen bhuul kar bhi aata hai 
jahan lahu ke samundar ki had Thaharti hai 
vahin jazira-e-lal-o-guhar bhi aata hai 
chale jo zikr farishton ki parsa.i ka 
to zer-e-bahs maqam-e-bashar bhi aata hai 
abhi sinan ko sambhale rahen adu mere 
ki un safon men kahin mera sar bhi aata hai 
kabhi kabhi mujhe milne bulandiyon se koi 
shua-e-sub.h ki surat utar bhi aata hai 
isi liye main kisi shab na so saka 'mohsin' 
vo mahtab kabhi baam par bhi aata hai"
1011,mohsin-naqvi,"ujaD ujaD ke sanvarti hai tere hijr ki shaam 
na puchh kaise guzarti hai tere hijr ki shaam 
ye barg barg udasi bikhar rahi hai miri 
ki shakh shakh utarti hai tere hijr ki shaam 
ujaaD ghar men koi chand kab utarta hai 
saval mujh se ye karti hai tere hijr ki shaam 
mire safar men ik aisa bhi moD aata hai 
jab apne aap se Darti hai tere hijr ki shaam 
bahut aziiz hain dil ko ye zakhm zakhm ruten 
inhi ruton men nikharti hai tere hijr ki shaam 
ye mera dil ye sarasar nigar-khana-e-gham 
sada isi men utarti hai tere hijr ki shaam 
jahan jahan bhi milen teri qurbaton ke nishan 
vahan vahan se ubharti hai tere hijr ki shaam 
ye hadisa tujhe shayad udaas kar dega 
ki mere saath hi marti hai tere hijr ki shaam"
1012,mohsin-naqvi,"ujDe hue logon se gurezan na hua kar 
halat ki qabron ke ye katbe bhi paDha kar 
kya janiye kyuun tez hava soch men gum hai 
khvabida parindon ko darakhton se uDa kar 
us shakhs ke tum se bhi marasim hain to honge 
vo jhuuT na bolega mire samne aa kar 
har vaqt ka hansna tujhe barbad na kar de 
tanha.i ke lamhon men kabhi ro bhi liya kar 
vo aaj bhi sadiyon ki masafat pe khaDa hai 
DhunDa tha jise vaqt ki divar gira kar 
ai dil tujhe dushman ki bhi pahchan kahan hai 
tu halqa-e-yaran men bhi mohtat raha kar 
is shab ke muqaddar men sahar hi nahin 'mohsin' 
dekha hai ka.i baar charaghon ko bujha kar"
1013,mohsin-naqvi,"vo dilavar jo siyah shab ke shikari nikle 
vo bhi chaDhte hue suraj ke pujari nikle 
sab ke honTon pe mire ba.ad hain baten meri 
mere dushman mire lafzon ke bhikari nikle 
ik janaza uTha maqtal men ajab shaan ke saath 
jaise saj kar kisi fateh ki savari nikle 
ham ko har daur ki gardish ne salami di hai 
ham vo patthar hain jo har daur men bhari nikle 
aks koi ho khad-o-khal tumhare dekhun 
bazm koi ho magar baat tumhari nikle 
apne dushman se main be-vaj.h khafa tha 'mohsin' 
mere qatil to mire apne havari nikle"
1014,mohsin-naqvi,"ye dil ye pagal dil mira kyuun bujh gaya avargi 
is dasht men ik shahr tha vo kya hua avargi 
kal shab mujhe be-shakl ki avaz ne chaunka diya 
main ne kaha tu kaun hai us ne kaha avargi 
logo bhala is shahr men kaise jiyenge ham jahan 
ho jurm tanha sochna lekin saza avargi 
ye dard ki tanha.iyan ye dasht ka viran safar 
ham log to ukta ga.e apni suna avargi 
ik ajnabi jhonke ne jab puchha mire gham ka sabab 
sahra ki bhigi ret par main ne likha avargi 
us samt vahshi khvahishon ki zad men paiman-e-vafa 
us samt lahron ki dhamak kachcha ghaDa avargi 
kal raat tanha chand ko dekha tha main ne khvab men 
'mohsin' mujhe raas aa.egi shayad sada avargi"
1015,mohsin-naqvi,"ye kah ga.e hain musafir luTe gharon vaale 
Daren hava se parinde khule paron vaale 
ye mere dil ki havas dasht-e-be-karan jaisi 
vo teri aankh ke tevar samundaron vaale 
hava ke haath men kaase hain zard patton ke 
kahan ga.e vo sakhi sabz chadaron vaale 
kahan milenge vo agle dinon ke shahzade 
pahan ke tan pe libade gadagaron vaale 
pahaDiyon men ghire ye bujhe bujhe raste 
kabhi idhar se guzarte the lashkaron vaale 
unhi pe ho kabhi nazil azaab aag ajal 
vahi nagar kabhi Thahren payambaron vaale 
tire supurd karun a.ine muqaddar ke 
idhar to aa mire khush-rang pattharon vaale 
kisi ko dekh ke chup chup se kyuun hue 'mohsin' 
kahan ga.e vo irade sukhan-varon vaale"
1016,mohsin-naqvi,"zaban rakhta huun lekin chup khaDa huun 
main avazon ke ban men ghir gaya huun 
mire ghar ka daricha puchhta hai 
main saara din kahan phirta raha huun 
mujhe mere siva sab log samjhen 
main apne aap se kam bolta huun 
sitaron se hasad ki intiha hai 
main qabron par charaghan kar raha huun 
sambhal kar ab havaon se ulajhna 
main tujh se pesh-tar bujhne laga huun 
miri qurbat se kyuun kha.if hai duniya 
samundar huun main khud men gunjta huun 
mujhe kab tak sameTega vo 'mohsin' 
main andar se bahut TuuTa hua huun"
1017,mohsin-naqvi,"zakhm ke phuul se taskin talab karti hai 
ba.az auqat miri ruuh ghazab karti hai 
jo tiri zulf se utre hon mire angan men 
chandni aise andheron ka adab karti hai 
apne insaf ki zanjir na dekho ki yahan 
muflisi zehn ki fariyad bhi kab karti hai 
sehn-e-gulshan men havaon ki sada ghaur se sun 
har kali matam-e-sad-jashn-e-tarab karti hai 
sirf din Dhalne pe mauquf nahin hai 'mohsin' 
zindagi zulf ke saa.e men bhi shab karti hai"
1018,mohsin-naqvi,"zikr-e-shab-e-firaq se vahshat use bhi thi 
meri tarah kisi se mohabbat use bhi thi 
mujh ko bhi shauq tha na.e chehron ki diid ka 
rasta badal ke chalne ki aadat use bhi thi 
is raat der tak vo raha mahv-e-guftugu 
masruf main bhi kam tha faraghat use bhi thi 
mujh se bichhaD ke shahr men ghul-mil gaya vo shakhs 
halanki shahr-bhar se adavat use bhi thi 
vo mujh se baDh ke zabt ka aadi tha ji gaya 
varna har ek saans qayamat use bhi thi 
sunta tha vo bhi sab se purani kahaniyan 
shayad rafaqaton ki zarurat use bhi thi 
tanha hua safar men to mujh pe khula ye bhed 
saa.e se pyaar dhuup se nafrat use bhi thi 
'mohsin' main us se kah na saka yuun bhi haal dil 
darpesh ek taaza musibat use bhi thi"
1019,naji-shakir,"ai saba kah bahar ki baten 
is but-e-gul-ezar ki baten 
kis pe chhoDe nigah ka shahbaz 
kya kare hai shikar ki baten 
mehrbani siin ya hon ghusse siin 
pyari lagti hain yaar ki baten 
chhoDte kab hain naqd-e-dil kuun sanam 
jab ye karte hain pyaar ki baten 
puchhiye kuchh kahen hain kuchh 'naji' 
aa paDin rozgar ki baten"
1020,naji-shakir,"dekh mohan tiri kamar ki taraf 
phir gaya maani apne ghar ki taraf 
jin ne dekhe tire lab-e-shirin 
nazar us ki nahin shakar ki taraf 
hai muhal un ka daam men aana 
dil hai maa.il butan ka zar ki taraf 
tere rukhsar ki safa.i dekh 
chashm daana ki na.iin guhar ki taraf 
hain khushamad-talab sab ahl-e-duval 
ghaur karte na.iin hunar ki taraf 
mah-ru ne safar kiya hai jidhar 
dil mira hai usi nagar ki taraf 
hashr men pak-baz hai 'naji' 
bad-amal ja.enge saqar ki taraf"
1021,naji-shakir,"dekhi bahar ham ne kal zor mai-kade men 
hansne siin us sajan ke tha shor mai-kade men 
the josh-e-mul siin aisi shorish men daagh dil ke 
goya ki kudte hain ye mor mai-kade men 
phanda rakha tha main ne shayad ki vo pari-ru 
dekhe to paas mere ho daur mai-kade men 
hai aarzu ki hamdam vo mah-ru ho mera 
de shaam siin jo pyala ho bhor mai-kade men 
saaqi vahi hai mera 'naji' ki gar marun main 
mujh vaste bana de ja gor mai-kade men"
1022,naji-shakir,"dil ka khoj na paaya hargiz dekha khol jo qabron ko 
jiite ji DhunDe so paave khabar karo be-khabron ko 
toshak baala posh raza.i hai bhule majnun barson tak 
jab dikhlave zulf sajan ki ban men aavte abron ko 
kafir nafas har ek ka tarsa zar kuun paaya bakhton siin 
atish ki puuja men guzri umr tamam un gabron ko 
mard jo aajiz ho tan man siin kahe khush-amad bavar kar 
mohtaji ka khasa hai rubah kare hai babron ko 
vaada chuuk phir aaya 'naji' dars ki khatir phaDke mat 
chhuT gale tere ai zalim sabr kahan be-sabron ko"
1023,naji-shakir,"kamar ki baat sunte hain ye kuchh paa.i nahin jaati 
kahe hain baat aisi khayal men mere nahin aati 
jo chaho sair-e-dariya vaqf hai mujh chashm ki kashti 
har ek mu-e-palak mera hai goya ghaaT khairati 
ba-rang us ke nahin mahbub dil rone ko ashiq ke 
sa.adat khaan hai laDka vaz.a kar leta hai barsati 
jo koi asli hai ThanDa garm yaquti men kyunkar ho 
na laave taab tere lab ki jo namard hai zaati 
na dekha baagh men nargis niin tujh kuun sharm jaane siin 
isi gham men hui hai sar-nigun vo vaqt nahin paati 
kahan mumkin hai 'naji' sa ki taqva aur salah aave 
nigah-e-mast-e-khuban vo nahin leta kharabati"
1024,naji-shakir,"lab-e-shirin hai misri yusuf-e-sani hai ye laDka 
na chhoDega mera dil chah-e-kan.ani hai ye laDka 
liya bosa kisi ne aur gareban-gir hai mera 
Dubaya chahta hai sab ko tufani hai ye laDka 
sar uupar laal chira aur dahan juun ghuncha-e-rangin 
bahar-e-mudda.a lal-e-badkhshani hai ye laDka 
qayamat hai jhamak baazu ke taviz-e-tala.i ki 
hisar-e-husn kuun qaa.im kiya baani hai ye laDka 
hue ru-posh us ka husn dekh anjum ke juun khuban 
chamakta hai ba-rang-mehr nurani hai ye laDka 
qayamat qamat us ka jin ne dekha so hua bismil 
magar sar ta qadam tegh-e-sulemani hai ye laDka 
main apna jaan o dil qurban karun uus par seti 'naji' 
jise dekhen siin hue iid ramzani hai ye laDka"
1025,naji-shakir,"mah-rukhan ki jo mehrbani hai 
ye madad mujh pe asmani hai 
rashk siin us ke saaf chehre ke 
chashm par aa.ine ki paani hai 
daam men bul-havas ke aaya na.iin 
kyuun ki ye baaz ashyani hai 
charb hai sham.a par jamal us ka 
sham.a ki raushni zabani hai 
us ke rukhsar dekh jiita huun 
aarzi meri zindagani hai 
sirf surat ka band na.iin 'naji' 
ashiq-e-sahab-e-ma.ani hai"
1026,naji-shakir,"tere bhaa.i ko chaha ab teri karta huun pa-bosi 
mujhe sartaj kar rakh jaan men ashiq huun maurusi 
rafu kar de hain aisa pyaar jo ashiq hain yaksu siin 
phaDa kar aur siin shaal apni kahta hai mujhe tu si 
hua makhfi maza ab shahidi siin shahad ki zahir 
magar zambur ne shirini un honTon ki ja chusi 
kise ye taab jo us ki tajalli men rahe Thahra 
rumuz-e-taur laati hai sajan teri kamar mu si 
samata na.iin izaar apne men abtar dekh rang us ka 
kare kim-khvab so jaane ki yuun paate hain jasusi 
ba-rang-e-sham.a kyuun yaqub ki ankhen nahin raushan 
zamane men suna yusuf ka pairahan tha fanusi 
na chhoDun us lab-e-irfan ko 'naji' aur luTa duun sab 
mile gar mujh ko mulk-e-khusravi aur taj-e-ka.usi"
1027,naji-shakir,"ye daur guzra kabhi na dekhin piya ki ankhiyan khumar-matiyan 
kahe the mardum sharabi un kuun nikal ga.iin apni de ghalatiyan 
siva.e gul ke vo shokh ankhiyan kisi taraf ko nahin hain raghib 
to barg-e-nargis upar baja hai likhun jo apne sajan kuun patiyan 
sanam ki zulfan ko hijr men ab ga.e hain mujh nain hain khvab rahat 
lage hai kanTa nazar men sona kaTengi kaise ye kaali ratiyan 
jo sham.a-ru ke do lab hain shirin to sabza-e-khat baja hai us par 
zamin pakDi hai tutiyon ne sunin jo miThi piya ki batiyan 
khayal kar kar bhaTak raha huun nazar jo aa.e tevar hain banke 
banao banta nahin hai 'naji' jo us sajan ko laga.un chhatiyan"
1028,naji-shakir,"zikr har sub.h o shaam hai tera 
vird-e-ashiq kuun naam hai tera 
mat kar azad dam-e-zulf siin dil 
bal-bandha ghulam hai tera 
lashkar-e-gham ne dil siin kuuch kiya 
jab se is men maqam hai tera 
jam-e-mai ka pilana hai be-rang 
shauq jin kuun mudam hai tera 
aaj 'naji' se ram na kar ai shokh 
dekh muddat siin raam hai tera"
1029,naseer-turabi,"dard ki dhuup se chehre ko nikhar jaana tha 
aa.ina dekhne vaale tujhe mar jaana tha 
raah men aise nuqush-e-kaf-e-pa bhi aa.e 
main ne danista jinhen gard-e-safar jaana tha 
vahm-o-idrak ke har moD pe socha main ne 
tu kahan hai mire hamrah agar jaana tha 
agahi zakhm-e-nazara na bani thi jab tak 
main ne har shakhs ko mahbub-e-nazar jaana tha 
qurbaten ret ki divar hain gir sakti hain 
mujh ko khud apne hi saa.e men Thahar jaana tha 
tu ki vo tez hava jis ki tamanna be-sud 
main ki vo khaak jise khud hi bikhar jaana tha 
aankh viran sahi phir bhi andheron ko 'nasir' 
raushni ban ke mire dil men utar jaana tha"
1030,naseer-turabi,"dekh lete hain ab us baam ko aate jaate 
ye bhi azar chala ja.ega jaate jaate 
dil ke sab naqsh the hathon ki lakiron jaise 
naqsh-e-pa hote to mumkin tha miTate jaate 
thi kabhi raah jo ham-rah guzarne vaali 
ab hazar hota hai us raah se aate jaate 
shahr-e-be-mehr! kabhi ham ko bhi mohlat deta 
ik diya ham bhi kisi rukh se jalate jaate 
para-e-abr-e-gurezan the ki mausam apne 
duur bhi rahte magar paas bhi aate jaate 
har ghaDi ek juda gham hai juda.i us ki 
gham ki mi.ad bhi vo le gaya jaate jaate 
us ke kuche men bhi ho, raah se be-rah 'nasir' 
itne aa.e the to avaz lagate jaate"
1031,naseer-turabi,"diya sa dil ke kharabe men jal raha hai miyan 
diye ke gird koi aks chal raha hai miyan 
ye ruuh raqs-e-charaghan hai apne halqe men 
ye jism saaya hai aur saaya Dhal raha miyan 
ye aankh parda hai ik gardish-e-tahayyur ka 
ye dil nahin hai bagula uchhal raha hai miyan 
kabhi kisi ka guzarna kabhi Thahar jaana 
mire sukut men kya kya khalal raha hai miyan 
kisi ki raah men aflak zer-e-pa hote 
yahan to paanv se sahra nikal raha hai miyan 
hujum-e-shokh men ye dil hi be-gharaz nikla 
chalo koi to harifana chal raha hai miyan 
tujhe abhi se paDi hai ki faisla ho jaa.e 
na jaane kab se yahan vaqt Tal raha hai miyan 
tabi.aton hi ke milne se tha maza baaqi 
so vo maza bhi kahan aj-kal raha hai miyan 
ghamon ki fasl men jis gham ko ra.egan samjhen 
khushi to ye hai ki vo gham bhi phal raha hai miyan 
likha 'nasir' ne har rang men safed-o-siyah 
magar jo harf lahu men machal raha hai miyan"
1032,naseer-turabi,"ham-rahi ki baat mat kar imtihan ho ja.ega 
ham subuk ho ja.enge tujh ko giran ho ja.ega 
jab bahar aa kar guzar ja.egi ai sarv-e-bahar 
ek rang apna bhi paivand-e-khizan ho ja.ega 
sa.at-e-tark-e-ta.alluq bhi qarib aa hi ga.i 
kya ye apna sab ta.alluq ra.egan ho ja.ega 
ye hava saare charaghon ko uDa le ja.egi 
raat Dhalne tak yahan sab kuchh dhuan ho ja.ega 
shakh-e-dil phir se hari hone lagi dekho 'nasir' 
aisa lagta hai kisi ka ashiyan ho ja.ega"
1033,naseer-turabi,"injil-e-raftagan ki hadison ke saath huun 
isa-nafas huun aur salibon ke saath huun 
paband-e-rang-o-naqsh huun tasvir ki tarah 
main be-hijab apne hijabon ke saath huun 
auraq-e-arzu pe ba-unvan-e-jan-kani 
main be-nishan si chand lakiron ke saath huun 
shayad ye intizar ki lau faisla kare 
main apne saath huun ki darichon ke saath huun 
tu fat.h-mand mera tarasha hua sanam 
main but-tarash apni shikaston ke saath huun 
mauj-e-saba ki zad pe sar-e-rahguzar-e-shauq 
main bhi 'nasir' ghar ke charaghon ke saath huun"
1034,naseer-turabi,"is kaDi dhuup men saaya kar ke 
tu kahan hai mujhe tanha kar ke 
main to arzan tha khuda ki manind 
kaun guzra mira sauda kar ke 
tirgi TuuT paDi hai mujh par 
main pashiman huun ujala kar ke 
le gaya chhin ke ankhen meri 
mujh se kyuun vada-e-farda kar ke 
lau iradon ki baDha di shab ne 
din gaya jab mujhe paspa kar ke 
kaash ye a.ina-e-hijr-o-visal 
TuuT jaa.e mujhe andha kar ke 
har taraf sach ki duha.i hai 'nasir' 
sher likhte raho sachcha kar ke"
1035,naseer-turabi,"koi avaz na aahaT na khayal aise men 
raat mahki hai magar ji hai niDhal aise men 
mere atraf to girti hui divaren hain 
saya-e-umr-e-ravan mujh ko sambhal aise men 
jab bhi chaDhte hue dariya men safina utra 
yaad aaya tire lahje ka kamal aise men 
aankh khulti hai to sab khvab bikhar jaate hain 
sochta huun ki bichha duun koi jaal aise men 
muddaton ba.ad agar samne aa.e ham tum 
dhundle dhundle se milenge khad-o-khal aise men 
hijr ke phuul men hai dard ki baasi khushbu 
mausam-e-vasl koi taaza malal aise men"
1036,naseer-turabi,"main bhi ai kaash kabhi mauj-e-saba ho ja.un 
is tavaqqo pe ki khud se bhi juda ho ja.un 
abr uTThe to simaT ja.un tiri ankhon men 
dhuup nikle to tire sar ki rida ho ja.un 
aaj ki raat ujale mire ham-saya hain 
aaj ki raat jo so luun to naya ho ja.un 
ab yahi soch liya dil men ki manzil ke baghair 
ghar palaT aa.uun to main abla-pa ho ja.un 
phuul ki tarah mahakta huun tiri yaad ke saath 
ye alag baat ki main tujh se khafa ho ja.un 
jis ke kuche men baraste rahe patthar mujh par 
us ke hathon ke liye rang-e-hina ho ja.un 
aarzu ye hai ki taqdis-e-hunar ki khatir 
tere honTon pe rahun hamd-o-sana ho ja.un 
marhala apni parastish ka ho darpesh to main 
apne hi samne ma.il-ba-dua ho ja.un 
tisha-e-vaqt bata.e ki ta.aruf ke liye 
kin pahaDon ki bulandi pe khaDa ho ja.un 
haa.e vo log ki main jin ka pujari huun 'nasir' 
haa.e vo log ki main jin ka khuda ho ja.un"
1037,naseer-turabi,"marham-e-vaqt na ejaz-e-masiha.i hai 
zindagi roz na.e zakhm ki gahra.i hai 
phir mire ghar ki fazaon men hua sannaTa 
phir dar-o-bam se andesha-e-goya.i hai 
tujh se bichhDun to koi phuul na mahke mujh men 
dekh kya karb hai kya zaat ki sachcha.i hai 
tera mansha tire lahje ki dhanak men dekha 
tiri avaz bhi shayad tiri angDa.i hai 
kuchh ajab gardish-e-parkar safar rakhta huun 
do-qadam mujh se bhi aage miri rusva.i hai 
kuchh to ye hai ki miri raah juda hai tujh se 
aur kuchh qarz bhi mujh par tiri tanha.i hai 
kis liye mujh se gurezan hai mire samne tu 
kya tiri raah men haa.il miri bina.i hai 
vo sitare jo chamakte hain tire angan men 
un sitaron se to apni bhi shanasa.i hai 
jis ko ik umr ghazal se kiya mansub 'nasir' 
us ko parkha to khula qafiya-paima.i hai"
1038,naseer-turabi,"milne ki tarah mujh se vo pal bhar nahin milta 
dil us se mila jis se muqaddar nahin milta 
ye rah-e-tamanna hai yahan dekh ke chalna 
is raah men sar milte hain patthar nahin milta 
ham-rangi-e-mausam ke talabgar na hote 
saaya bhi to qamat ke barabar nahin milta 
kahne ko gham-e-hijr baDa dushman-e-jan hai 
par dost bhi is dost se behtar nahin milta 
kuchh roz 'nasir' aao chalo ghar men raha jaa.e 
logon ko ye shikva hai ki ghar par nahin milta"
1039,naseer-turabi,"misl-e-sahra hai rifaqat ka chaman bhi ab ke 
jal bujha apne hi sho.alon men badan bhi ab ke 
khar-o-khas huun to sharar-kheziyan dekhun phir se 
aankh le aa.i hai ik aisi kiran bhi ab ke 
ham to vo phuul jo shakhon pe ye sochen pahron 
kyuun saba bhuul ga.i apna chalan bhi ab ke 
manzilon tak nazar aata hai shikaston ka ghubar 
saath deti nahin aise men thakan bhi ab ke 
munsalik ek hi rishte men na ho jaa.e kahin 
tire mathe tire bistar ki shikan bhi ab ke 
be-gunahi ke libade ko utaro bhi 'nasir' 
raas aa jaa.e agar jurm-e-sukhan bhi ab ke"
1040,naseer-turabi,"rache-base hue lamhon se jab hisab hua 
ga.e dinon ki ruton ka ziyan savab hua 
guzar gaya to pas-e-mauj be-kanari thi 
Thahar gaya to vo dariya mujhe sarab hua 
supurdagi ke taqaze kahan kahan se paDhun 
hunar ke baab men paikar tira kitab hua 
har aarzu miri ankhon ki raushni Thahri 
charagh soch men gum hain ye kya azaab hua 
kuchh ajnabi se lage ashna dariche bhi 
kiran kiran jo ujalon ka ehtisab hua 
vo yakh-mizaj raha faslon ke rishton se 
magar gale se lagaya to aab aab hua 
vo peD jis ke tale ruuh gungunati thi 
usi ki chhanv se ab mujh ko ijtinab hua 
in andhiyon men kise mohlat-e-qayam yahan 
ki ek khema-e-jan tha so be-tanab hua 
salib-e-sang ho ya pairahan ke rang 'nasir' 
hamare naam se kya kya na intisab hua"
1041,naseer-turabi,"saba ka narm sa jhonka bhi taziyana hua 
ye vaar mujh pe hua bhi to gha.ebana hua 
usi ne mujh pe uTha.e hain sang jis ke liye 
main paash paash hua ghar nigar-khana hua 
jhulas raha tha badan garmi-e-nafas se magar 
tire khayal ka khurshid shamiyana hua 
khud apne hijr ki khvahish mujhe aziiz rahi 
ye tere vasl ka qissa to ik bahana hua 
khuda ki sard-mizaji sama ga.i mujh men 
miri talash ka sauda payambarana hua 
main ik shajar ki tarah rah-guzar men Thahra huun 
thakan utaar ke tu kis taraf ravana hua 
vo shakhs jis ke liye sher kah raha huun 'nasir' 
ghazal suna.e hue us ko ik zamana hua"
1042,naseer-turabi,"sukut-e-sham se ghabra na jaa.e akhir tu 
mire dayar se guzri jo ai kiran phir tu 
libas-e-jan men nahin sho.alagi ka rang magar 
jhulas raha hai mire saath kyuun ba-zahir tu 
vafa-e-vada-o-paiman ka e'tibar bhi kya 
ki main to sahab-e-iman huun aur munkir tu 
mire vajud men ik be-zaban samundar hai 
utar ke dekh safine se meri khatir tu 
main shakh-e-sabz nahin mahram-e-saba bhi nahin 
mire fareb men kyuun aa gaya hai taa.ir tu 
isi ummid pe jalte hain raston men charagh 
kabhi to lauT ke aa.ega ai musafir tu"
1043,naseer-turabi,"tujhe kya khabar mire be-khabar mira silsila koi aur hai 
jo mujhi ko mujh se baham kare vo gurez-pa koi aur hai 
mire mausamon ke bhi taur the mire barg-o-bar hi aur the 
magar ab ravish hai alag koi magar ab hava koi aur hai 
yahi shahr shahr-e-qarar hai to dil-e-shikasta ki khair ho 
miri aas hai kisi aur se mujhe puchhta koi aur hai 
ye vo majra-e-firaq hai jo mohabbaton se na khul saka 
ki mohabbaton hi ke darmiyan sabab-e-jafa koi aur hai 
hain mohabbaton ki amanaten yahi hijraten yahi qurbaten 
diye bam-o-dar kisi aur ne to raha basa koi aur hai 
ye faza ke rang khule khule isi pesh-o-pas ke hain silsile 
abhi khush-nava koi aur tha abhi par-kusha koi aur hai 
dil-e-zud-ranj na kar gila kisi garm o sard raqib ka 
rukh-e-na-saza to hai ru-ba-ru pas-e-na-saza koi aur hai 
bahut aa.e hamdam o chara-gar jo numud-o-nam ke ho ga.e 
jo zaval-e-gham ka bhi gham kare vo khush-ashna koi aur hai 
ye 'nasir' sham-e-supurdagi ki udaas udaas si raushni 
ba-kanar-e-gul zara dekhna ye tumhi ho ya koi aur hai"
1044,naseer-turabi,"vo ham-safar tha magar us se ham-nava.i na thi 
ki dhuup chhanv ka aalam raha juda.i na thi 
na apna ranj na auron ka dukh na tera malal 
shab-e-firaq kabhi ham ne yuun ganva.i na thi 
mohabbaton ka safar is tarah bhi guzra tha 
shikasta-dil the musafir shikasta-pa.i na thi 
adavaten thin, taghaful thaa, ranjishen thiin bahut 
bichhaDne vaale men sab kuchh thaa, bevafa.i na thi 
bichhaDte vaqt un ankhon men thi hamari ghazal 
ghazal bhi vo jo kisi ko abhi suna.i na thi 
kise pukar raha tha vo Dubta hua din 
sada to aa.i thi lekin koi duha.i na thi 
kabhi ye haal ki donon men yak-dili thi bahut 
kabhi ye marhala jaise ki ashna.i na thi 
ajiib hoti hai rah-e-sukhan bhi dekh 'nasir' 
vahan bhi aa ga.e akhir, jahan rasa.i na thi"
1045,nazm-tabatabai,"aa gaya phir ramazan kya hoga 
haa.e ai pir-e-mughan kya hoga 
bagh-e-jannat men saman kya hoga 
tu nahin jab to vahan kya hoga 
khush vo hota hai mire nalon se 
aur andaz-e-fughan kya hoga 
duur ki raah hai saman hain baDe 
itni mohlat hai kahan kya hoga 
dekh lo rang-e-paridan ko mire 
dil jalega to dhuan kya hoga 
hoga bas ek nigah men jo tamam 
vo ba-hasrat nigaran kya hoga 
ham ne maana ki mila mulk-e-jahan 
na rahe ham to jahan kya hoga 
mar ke jab khaak men milna Thahra 
phir ye turbat ka nishan kya hoga 
jis tarah dil hua TukDe az-khud 
chaak is tarah katan kya hoga 
ya tira zikr hai ya naam tira 
aur phir vird-e-zaban kya hoga 
ishq se baaz na aana 'haidar' 
raaz hone de ayaan kya hoga"
1046,nazm-tabatabai,"aa ke mujh tak kashti-e-mai saqiya ulTi phiri 
aaj kya naddi bahi ulTi hava ulTi phiri 
aate aate lab par ah-e-na-rasa ulTi phiri 
vo bhi mera hi dabane ko gala ulTi phiri 
muD ke dekha us ne aur vaar abruon ka chal gaya 
ik chhuri sidhi phiri aur ik zara ulTi phiri 
la saka nazzara-e-rukhsar-e-raushan ki na taab 
ja ke a.ine pe chehre ki ziya ulTi phiri 
rast-bazon hi ko piisa asman ne raat din 
va-e-qismat jab phiri ye asiya ulTi phiri 
jo baDa bol ek din bole the pesh aaya vahi 
gumbad-e-gardun se Takra kar sada ulTi phiri 
rizq kha kar ghair ki qismat ka zambur-e-asal 
tu ne dekha halq tak ja kar ghiza ulTi phiri 
tu sata.ish-gar hai us ka jo hai tera mad.h-khvan 
ye to ai mushfiq zamir-e-marhaba ulTi phiri 
jis par aa.i thi tabi.at ki usi ne kuchh na qadr 
jins-e-dil manind-e-jins-e-narava ulTi phiri 
ya to kushi Dubti thi ya chali sahil se duur 
vaa.e nakami phiri bhi to hava ulTi phiri 
girne vaala hai kisi dushman pe kya tir-e-shahab 
asman tak ja ke kyuun ah-e-rasa ulTi phiri 
ji gaya main us ke aa jaane se dushman mar gaya 
dekh kar iisa ko balin par qaza ulTi phiri 
mar gaya be-maut main akhir ajal bhi duur hai 
kucha-e-qatil ka batla kar pata ulTi phiri 
hijr ki shab mujh ko ulTi saans lete dekh kar 
ek hi dam men vahan ja kar saba ulTi phiri 
hai mira virana-e-gham 'nazm' aisa haul-nak 
mauj-e-sail aa.i to le kar boriya ulTi phiri"
1047,nazm-tabatabai,"abas hai naz-e-istighna pe kal ki kya khabar kya ho 
khuda ma.alum ye saman kya ho jaa.e sar kya ho 
ye ah-e-be-asar kya ho ye nakhl-e-be-samar kya ho 
na ho jab dard hi ya-rab to dil kya ho jigar kya ho 
jahan insan kho jaata ho khud phir us ki mahfil men 
rasa.i kis tarah ho dakhl kyunkar ho guzar kya ho 
na puchhunga main ye bhi jaam men hai zahr ya amrit 
tumhare haath se andesha-e-naf-o-zarar kya ho 
muravvat se ho begana vafa se duur ho koson 
ye sach hai naznin ho khubsurat ho magar kya ho 
shagufe dekh kar muTThi men zar ko muskurate hain 
ki jab umr is qadar kotah rakhte hain to zar kya ho 
raha karti hai ye hairat mujhe zuhd-e-riya.i par 
khuda se jo nahin Darta use bande ka Dar kya ho 
kaha main ne ki 'nazm'-e-mubtala marta hai hasrat men 
kaha us ne agar mar jaa.e to mera zarar kya ho 
kaha main ne ki hai soz-e-jigar aur uff nahin karta 
kaha is ki ijazat hi nahin phir nauhagar kya ho 
kaha main ne ki de us ko ijazat aah karne ki 
kaha us ne bhaDak uTThe agar soz-e-jigar kya ho 
kaha main ne ki aansu aankh ka lekin nahin thamta 
kaha ankhen koi talvon se mal Daale agar kya ho 
kaha main ne qadam bhar par hai vo surat dikha aao 
kaha munh pher kar itna kisi ko dard-e-sar kya ho 
kaha main ne asar mutlaq nahin kya sang-dil hai tu 
kaha jab dil ho patthar ka to patthar par asar kya ho 
kaha main ne jo mar jaa.e to kya ho soch tu dil men 
kaha na-aqibat-andesh ne kuchh soch kar kya ho 
kaha main ne khabar bhi hai ki di jaan us ne ghuT ghaT kar 
kaha mar jaa.e chupke se to phir mujh ko khabar kya ho"
1048,nazm-tabatabai,"bid.at masnun ho ga.i hai 
ummat mat.un ho ga.i hai 
kya kahna tiri dua ka zahid 
gardun ka sutun ho ga.i hai 
rahne do ajal jo ghaat men hai 
mujh par maftun ho ga.i hai 
hasrat ko ghubar-e-dil men DhunDo 
zinda madfun ho ga.i hai 
vahshat ka tha naam avval avval 
ab to vo junun ho ga.i hai 
vaa.iz ne buri nazar se dekha 
mai shishe men khuun ho ga.i hai 
aariz ke qarin gulab ka phuul 
ham-rang ki duun ho ga.i hai 
banda huun tira zaban-e-shirin 
duniya mamnun ho ga.i hai 
'haidar' shab-e-gham men marg-e-nagah 
shadi ka shugun ho ga.i hai"
1049,nazm-tabatabai,"ehsan le na himmat-e-mardana chhoD kar 
rasta bhi chal tu sabza-e-begana chhoD kar 
marne ke ba.ad phir nahin koi sharik-e-hal 
jaata hai sham-e-kushta ko parvana chhoD kar 
honTon pe aaj tak hain shab-e-aish ke maze 
saaqi ka lab liya lab-e-paimana chhoD kar 
af.i nahin khuli hui zulfon ka aks hai 
jaate kahan ho a.ina o shana chhoD kar 
tul-e-amal pe dil na lagana ki ahl-e-bazm 
ja.enge na-tamam ye afsana chhoD kar 
labrez jam-e-umr hua aa ga.i ajal 
lo uTh ga.e bhara hua paimana chhoD kar 
us pir-zal-e-dahr ki ham Thokaron men hain 
jab se ga.i hai himmat-e-mardana chhoD kar 
pahron hamara aap men aana muhal hai 
koson nikal gaya dil-e-divana chhoD kar 
utra jo shisha taaq se zahid ka hai ye haal 
karta hai raqs sajda-e-shukrana chhoD kar 
ye sum.a-o-riya to nishani hai kufr ki 
zunnar bandh sub.ha-e-sad-dana chhoD kar 
rindan-e-mai-kada bhi hain ai khizr muntazir 
basti men aa.iye kabhi virana chhoD kar 
ehsan sar pe laghzish-e-mastana ka hua 
ham do qadam na ja sake mai-khana chhoD kar 
vaadi bahut muhib hai bim-o-umid ka 
dekhenge sher par dil-e-divana chhoD kar 
ro ro ke kar rahi hai surahi vida.a use 
jaata hai duur duur jo paimana chhoD kar 
tauba to ki hai 'nazm' bina hogi kis tarah 
kyun-kar jiyoge mashrab-e-rindana chhoD kar"
1050,nazm-tabatabai,"hansi men vo baat main ne kah di ki rah ga.e aap dang ho kar 
chhupa hua tha jo raaz dil men khula vo chehre ka rang ho kar 
hamesha kuuch o maqam apna raha hai khizr-e-rah-e-tariqat 
ruka to main sang-e-mil ban kar chala to avaz-e-chang ho kar 
na toDte aarsi agar tum to itne yusuf nazar na aate 
ye qafila khinch laa.i saara shikast-e-a.ina zang ho kar 
shabab o piiri ka aana jaana ghazab ka pur-dard hai fasana 
ye rah ga.i ban ke gard-e-hasrat vo uD gaya rukh se rang ho kar 
jo raaz dil se zaban tak aaya to us ko qaabu men phir na paaya 
zaban se nikla kalam ban kar kaman se chhuTa khadang ho kar 
ghazab hai bahr-e-fana ka dhara ki mujh ko uljha ke maara maara 
nafas ne maujon ka jaal bun kar lahad ne kam-e-nahang ho kar 
mila dil-e-na-hifaz mujh ko to kya kisi ka lihaz mujh ko 
kahin gareban na phaaD Dalen janab-e-naseh bhi tang ho kar 
jo ab ki mina-e-mai ko toDa chalegi talvar mohtasib se 
lahu bhi rindon ka dekh lena baha mai-e-lala-rang ho kar 
na zabt se shikva lab tak aaya na sabr ne aah khinchne di 
raha dahan men vo qufl ban kar giraya chhati pe sang ho kar 
samajh le suufi agar ye nukta hai ek bazm-e-sama-e-hasti 
to nau-piyale ye asman ke bajen abhi jal-tarang ho kar 
bhala ho afsurda-khatiri ka ki hasraton ko daba ke rakkha 
bacha liya harzagi se us ne lihaz-e-namus-o-nang ho kar 
jigar-kharashi se paa.i fursat na sina-kavi se nakhunon ne 
gala gareban ne ghunT Daala junun ki shorish se tang ho kar 
badal ke duniya ne bhes sad.ha ise Daraya use lubhaya 
kabhi zan-e-pir-zal ban kar kabhi but-e-shokh-o-shang ho kar 
uThe the talvar khinch kar tum to phir ta.ammul na chahiye tha 
ki rah ga.i mere dil ki hasrat shahid-e-tegh-e-darang ho kar 
jo valvale the vo dab ga.e sab hujum-e-lait-o-la.al men 'haidar' 
jo hausle the vo dil hi dil men rahe daregh-o-darang ho kar"
1051,nazm-tabatabai,"is mahina bhar kahan tha saqiya achchhi tarah 
aa idhar aa iid to mil len zara achchhi tarah 
ungliyan kanon men rakh kar ai musafir sun zara 
aa rahi hai saaf avaz-e-dara achchhi tarah 
chashm-e-musa la saki ik us ke jalve ki na taab 
chashm-e-dil se jis ko dekha bar-ha achchhi tarah 
fasla aisa nahin kuchh arsh ki zanjir se 
kya kahun baDhta nahin dast-e-dua achchhi tarah 
ahl-e-surat ko nahin hai achchhi sirat se gharaz 
achchhi surat chahiye achchhi ada achchhi tarah 
shahidan-e-lala-o-gul ki khabar laa.i hai kuchh 
saal bhar ke ba.ad aa.i ai saba achchhi tarah 
siikh legi bal ki lena ta-kamar aane to do 
bal abhi karti nahin zulf-e-dota achchhi tarah 
shisha-o-jam-o-subu bhar le mai-e-gul-rang se 
aaj saaqi ghir ke aa.i hai ghaTa achchhi tarah 
lete hain ahl-e-junun kya kya tasavvur ke maze 
aankh se pariyon ko dekha bar-ha achchhi tarah 
de rahi hai us ki khamoshi sada-e-dur-bash 
ye nahin kahta ki 'nazm'-e-mubtala achchhi tarah"
1052,nazm-tabatabai,"is vaste adam ki manzil ko DhunDte hain 
muddat se doston ki mahfil ko DhunDte hain 
ye dil ke paar ho kar phir dil ko DhunDte hain 
tir-e-nigah us ke bismil ko DhunDte hain 
ik lahr men na the ham kyuun ai habab dekha 
yuun aankh band kar ke sahil ko DhunDte hain 
tarz-e-karam ki shahid hain meva-dar shakhen 
is tarah sar jhuka kar saa.il ko DhunDte hain 
hai vasl o hijr apna ai qais turfa-mazmun 
mahmil men baiThe hain aur mahmil ko DhunDte hain 
tul-e-amal ka rasta mumkin nahin ki tai ho 
manzil pe bhi pahunch kar manzil ko DhunDte hain 
hasrat shabab ki hai ayyam-e-sheb men bhi 
ma.adum ki havas hai zaa.il ko DhunDte hain 
uThte hain valvale kuchh har baar dard ban kar 
kya janiye jigar ko ya dil ko DhunDte hain 
zakhm-e-jigar ka mere hai rashk doston ko 
marta huun main ki ye kyuun qatil ko DhunDte hain 
ahl-e-havas ki kashti yak baam o do hava hai 
dariya-e-ishq men bhi sahil ko DhunDte hain 
aaya jo rahm mujh par is men bhi chaal hai kuchh 
siine pe haath rakh kar ab dil ko DhunDte hain 
karte hain kar-e-farhad asan zamin men bhi 
mushkil-pasand hain ham mushkil ko DhunDte hain 
ai khizr pai-e-khajista bahr-e-khuda karam kar 
bhaTke hue musafir manzil ko DhunDte hain 
dil-khvah tere ishve dil-ju tire ishare 
vo dil TaTolte hain ye dil ko DhunDte hain 
ai 'nazm' kya bata.en hajj-o-tavaf apna 
ka.abe men bhi kisi ki mahmil ko DhunDte hain"
1053,nazm-tabatabai,"junun ke valvale jab ghuT ga.e dil men nihan ho kar 
to uTThe hain dhuan ho kar gire hain bijliyan ho kar 
kuchh aage baDh chale saman-e-rahat la-makan ho kar 
falak pichhe raha jaata hai gard-e-karvan ho kar 
kisi din to chale ai asman bad-e-murad aisi 
ki utren kashti-e-mai par ghaTa.en badban ho kar 
na jaane kis bayaban marg ne miTTi nahin paa.i 
bagule ja rahe hain karvan-dar-karvan ho kar 
vafur-e-zabt se betabi-e-dil baDh nahin sakti 
gale tak aa ke rah jaate hain naale hichkiyan ho kar 
gulu-gir ab to aisa inqalab-e-rang-e-alam hai 
ki naghme nikle minqar-e-anadil se fughan ho kar 
jo ho kar abr se mayus khud sinche kabhi dahqan 
jala den khet ko paani ki lahren bijliyan ho kar 
jahan men vashud-e-khatir ke saman ho ga.e lashe 
jagah rahat ki na-mumkin hui hai la-makan ho kar 
hanse koi na bijli ke siva is dar-e-matam men 
agar rah jaa.e saara khet kisht-e-za.afaran ho kar 
alam men ashiyan ke is qadar tinke chune main ne 
ki akhir ba.is-e-taskin hue hain ashiyan ho kar 
ghaTa.en ghir ke kya kya hasrat-e-farhad par roiin 
chaman tak aa ga.iin nahren pahaDon se ravan ho kar 
dil-e-shaida ne paaya ishq men me.araj ka rutba 
yahan akasr buton ke zulm TuuTe asman ho kar 
jo Darte Darte dil se ek harf-e-shauq nikla tha 
vo us ke samne aaya zaban par dastan ho kar 
nikal aa.e hain har iqrar men inkar ke pahlu 
bana deti hain hairan teri baten makr yaan ho kar 
nazakat ka ye aalam phuul bhi toDe to bal kha kar 
na jaane dil mira kis tarah toDa pahlvan ho kar 
tadarrau-o-kabak par hans kar uTThe khud laDkhaDate hain 
subuk karte hain un ko pa.enche bar-e-giran ho kar 
gala ghonTa hai zabt-e-gham ne kuchh aisa ki mushkil hai 
ki nikle munh se avaz-e-shikast-e-dil fughan ho kar 
pata andesha-e-salik ne paaya manzil-e-dil ka 
tu palTa la-makan se asman-dar-asman ho kar 
hui phir dekhiye aa bustan-e-shadi-o-gham duniya 
abhi paida hue the ranj-o-rahat to amaan ho kar 
jo nikli hogi koi aarzu to ye bhi niklega 
tumhara tir-e-hasrat ban gaya dil men nihan ho kar 
utar ja.ega tu o aftab-e-husn koThe se 
girega saya-e-divar ham par asman ho kar"
1054,nazm-tabatabai,"kis liye phirte hain ye shams o qamar donon saath 
kis ko ye DhunDte hain barhana-sar donon saath 
kaisi ya-rab ye hava sub.h-e-shab-e-vasl chali 
bujh gaya dil mira aur sham-e-sahar donon saath 
ba.ad mere na raha ishq ki manzil ka nishan 
miT ga.e rah-rau o rahguzar donon saath 
ai junun dekh isi sahra men akela huun main 
rahte jis dasht men hain khauf-o-khatar donon saath 
mujh ko hairat hai shab-e-aish ki kotahi par 
ya khuda aa.e the kya sham-o-sahar donon saath 
us ne pheri nigah-e-naz ye ma.alum hua 
khinch gaya siine se tiir aur jigar donon saath 
gham ko di dil ne jagah dil ko jagah pahlu ne 
ek goshe men karenge ye basar donon saath 
is ko rokun main ilahi ki sambhalun us ko 
ki taDapne lage dil aur jigar donon saath 
naaz baDhta gaya baDhte ga.e juun juun gesu 
balki lene lage ab zulf o kamar donon saath 
tujh se matlab hai nahin duniya o uqba se gharaz 
tu nahin jab to ujaD jaa.en ye ghar donon saath 
baat sunna na kisi chahne vaale ki kabhi 
kaan men phunk rahe hain ye guhar donon saath 
andhiyan aah ki bhi ashk ka sailab bhi hai 
dete hain dil ki kharabi ki khabar donon saath 
kya kahun zohra o khurshid ka aalam ai 'nazm' 
nikle khalvat se junhi vaqt-e-sahar donon saath"
1055,nazm-tabatabai,"kisi se bas ki umid-e-kushud-e-kar nahin 
mujhe ajal ke bhi aane ka e'tibar nahin 
javab naame ka qasid mazar par laaya 
ki janta tha use tab-e-intizar nahin 
ye kah ke uTh ga.i balin se meri sham-e-sahar 
tamam ho ga.i shab aur tujhe qarar nahin 
jo tu ho paas to hur-o-qusur sab kuchh ho 
jo tu nahin to nahin balki zinhar nahin 
khizan ke aane se pahle hi tha mujhe ma.alum 
ki rang-o-bu-e-chaman ka kuchh e'tibar nahin 
ghazal kahi hai ki moti piro.e hain ai 'nazm' 
vo kaun sher hai jo durr-e-shahvar nahin"
1056,nazm-tabatabai,"koi mai de ya na de ham rind-e-be-parva hain aap 
saqiya apni baghal men shisha-e-sahba hain aap 
ghafil o hoshyar vo timsal-e-yak-a.ina hain 
varta-e-hairat men nadan aap hain daana hain aap 
kyuun rahe meri dua minnat-kash-e-bal-e-malak 
nala-e-mastana mere asman-paima hain aap 
hai ta.ajjub khizr ko aur ab-e-haivan ki talab 
aur phir uzlat-guzin-e-daman-e-sahra hain aap 
manzil-e-tul-e-amal darpesh aur mohlat hai kam 
raah kis se puchhiye hairat men naqsh-e-pa hain aap 
haq se talib diid ke hon ham basir aise nahin 
ham ko jo kotah-nazar samjhen vo na-bina hain aap 
gul hama-tan-zakhm hain phir bhi hama-tan-gosh hain 
be-asar kuchh nala-ha-e-bulbul-e-shaida hain aap 
hirs se shikva karun kya haath phailane ka main 
kahti hai vo apne hathon khalq men rusva hain aap 
ham se ai ahl-e-tana.a.um munh chhupana chahiye 
dam bhara karte hain ham aur a.ina-sima hain aap"
1057,nazm-tabatabai,"kya karvan-e-hasti guzra rava-ravi men 
farda ko main ne dekha gard-o-ghubar-e-di men 
the mahv lala-o-gul kis kaif-e-be-khudi men 
zakhm-e-jigar ke Tanke TuuTe hansi hansi men 
yaran-e-bazm-e-ishrat DhunDun kahan main tum ko 
taron ki chhanv men ya pichhle ki chandni men 
har uqda men jahan ke poshida hai kashakash 
hai mauj-e-khanda-e-gul pinhan kali kali men 
zakhmon men khud chamak hai aur us pe ye sitam hai 
rang-e-paridan se main rahta huun chandni men 
ham kis shumar men the pursish jo ham se hoti 
ye imtiyaz paaya ashob-e-agahi men 
hukm-e-qaza ho jaisa sarzad ho fe.al vaisa 
banda ka dakhl bhi hai phir is kahi badi men 
raftar-e-saya ko hai past-o-buland yaksan 
Thokar kabhi na khaa.e rah-e-farotani men 
vajd aa gaya falak ko ghash aa gaya zamin ko 
do tarah ke asar the ik saut-e-sarmadi men 
ta.abir us ki shayad ek vapsin nafas ho 
jo khvab dekhte the ham saari zindagi men 
laa.i hubab tak ko sail-e-fana baha kar 
ik aah khinchne ko ik dam ki zindagi men 
mahshar ki afaton ka dhaDka nahin raha ab 
sau hashr main ne dekhe do din ki zindagi men 
pahlu men tu ho ai dil phir hasraten hazaron 
kis baat ki kami hai teri salamti men 
pursan-e-hal vo ho aur samne bula kar 
kya janiye zaban se kya nikle be-khudi men 
tu ek zill-e-hasti phir kaisi khud-parasti 
saaya ki parvarish hai daman-e-be-khudi men 
haa.el bas ik nafas hai mahshar men aur ham men 
parda habab ka hai farda men aur di men 
ankhen dikha rahi hai din se mujhe shab-e-gham 
asar tirgi ke hain din ki raushni men 
tu ne to apne dar se mujh ko uTha diya hai 
parchha.in phir rahi hai meri usi gali men 
sajda ka hukm mujh ko tu ne to ab diya hai 
pahle hi likh chuka huun main khatt-e-bandgi men 
ai 'nazm' chheD kar ham tujh ko hue pasheman 
kya jante the zalim ro dega dil-lagi men"
1058,nazm-tabatabai,"kya kahen kis se pyaar kar baiThe 
apne dil ko figar kar baiThe 
sabr ki ik qaba jo baaqi thi 
us ko bhi taar taar kar baiThe 
aaj phir un ki aamad aamad hai 
ham khizan ko bahar kar baiThe 
vaa.e us but ka va.ada-e-farda 
umr bhar intizar kar baiThe 
khud jo gham hain to aa.ina hairan 
kis ghazab ka singhar kar baiThe 
ham tahi-dast tujh ko kya dete 
jaan tujh par nisar kar baiThe"
1059,nazm-tabatabai,"mujh ko samjho yadgar-e-raftagan-e-lucknow 
huun qadd-e-amdam ghubar-e-karvan-e-lucknow 
khun-e-hasrat kah raha hai dastan-e-lucknow 
rah gaya hai ab yahi rangin-bayan-e-lucknow 
gosh-e-ibrat se sune koi miri fariyad hai 
bulbul-e-khunin nava-e-bostan-e-lucknow 
mere har aansu men ik a.ina-e-tasvir hai 
mere har naale men hai tarz-e-fughan-e-lucknow 
DhunDhta hai ab kise le kar charagh-e-aftab 
kyuun miTaya ai falak tu ne nishan-e-lucknow 
lucknow jin se ibarat thi hue vo napadid 
hai nishan-e-lucknow baaqi na shan-e-lucknow 
ab nazar aata nahin vo majma.a-e-ahl-e-kamal 
kha ga.e un ko zamin-o-asman-e-lucknow 
pahle tha ahl-e-zaban ka daur ab gardish men hain 
chahiye thi tegh-e-urdu ko fasan-e-lucknow 
marsiya-go kitne yakta-e-zamana the yahan 
koi to itnon men hota nauha-khvan-e-lucknow 
ye ghubar-e-na-tavan khakistar-e-parvana hai 
khandan apna tha sham-e-dudman-e-lucknow 
chalta tha jab ghuTniyon apne yahan tifl-e-razi.a 
sajda karte the use gardan-kushan-e-lucknow 
ahd-e-pirana-sari men kyuun na shirin ho sukhan 
bachpane men main ne chusi hai zaban-e-lucknow 
gulshan-e-firdaus par kya naaz hai rizvan tujhe 
puchh us ke dil se jo hai rutba-dan-e-lucknow 
bu-e-uns aati hai 'haidar' khak-e-maTiya-burj se 
jam.a hain ik ja vatan-avargan-e-lucknow"
1060,nazm-tabatabai,"nadamat hai bana kar is chaman men ashiyan mujh ko 
mila hamdam yahan koi na koi ham-zaban mujh ko 
dikha.e ja ravani tausan-e-umr-e-ravan mujh ko 
hilal-e-barq se rakh ham-rikab-o-ham-inan mujh ko 
banaya na-tavani ne sulaiman-e-zaman mujh ko 
uDa kar le chale mauj-e-nasim-e-bostan mujh ko 
dam-e-sub.h-e-azal se main nava-sanjon men huun tere 
bataya bulbul-e-sidra ne andaz-e-fughan mujh ko 
miri baton men kya ma.alum kab so.e vo kab jaage 
sire se is liye kahni paDi phir dastan mujh ko 
baha kar qafila se duur jism-e-zar ko phenka 
ki mauj-e-sail thi bang-e-dara-e-karvan mujh ko 
ye dil ki be-qarari khaak ho kar bhi na ja.egi 
sunati hai lab-e-sahil se ye reg-e-ravan mujh ko 
uDaa.i khaak jis sahra men tere vaste main ne 
thaka-manda mila in manzilon men asman mujh ko 
tasavvur sham.a ka jis ko jila de huun vo parvana 
lag uTThi aag dil men jab nazar aaya dhuan mujh ko 
vo jis aalam men ja pahuncha vahan main kis tarah ja.un 
hua dil aap se bahar pinha kar beDiyan mujh ko 
ghubar-e-rah se ai 'nazm' ye avaz aati hai 
ga.i ai umr-e-rafta tu kidhar phenka kahan mujh ko"
1061,nazm-tabatabai,"phiri hui miri ankhen hain tegh-zan ki taraf 
chala hai chhoD ke bismil mujhe hiran ki taraf 
banaya toD ke a.ina a.ina-khana 
na dekhi raah jo khalvat se anjuman ki taraf 
rah-e-vafa ko na chhoDa vo andalib huun main 
chhuTa qafas se to parvaz ki chaman ki taraf 
gurez chahiye tul-e-amal se salik ko 
suna hai raah ye jaati hai rahzan ki taraf 
sara-e-dahr men so.oge ghafilo kab tak 
uTho to kya tumhen jaana nahin vatan ki taraf 
jo ahl-e-dil hain alag hain vo ahl-e-zahir se 
na main huun shaikh ki janib na barhaman ki taraf 
jahan-e-hadsa-agin men bashar ka varud 
guzar habab ka dariya-e-maujzan ki taraf 
isi umiid pe ham din khizan ke kaTte hain 
kabhi to bad-e-bahar aa.egi chaman ki taraf 
bichhaD ke tujh se mujhe hai umiid milne ki 
suna hai ruuh ko aana hai phir badan ki taraf 
gavah kaun mire qatl ka ho mahshar men 
abhi se saara zamana hai tegh-zan ki taraf 
khabar di uTh ke qayamat ne us ke aane ki 
khuda hi khair kare rukh hai anjuman ki taraf 
vo apne rukh ki sabahat ko aap dekhte hain 
jhuke hue gul-e-nargis hain yasman ki taraf 
tamam bazm hai kya mahv us ki baton men 
nazar dahan ki taraf kaan hai sukhan ki taraf 
asiir ho gaya dil gesuon men khuub hua 
chala tha Duub ke marne chah-e-zaqan ki taraf 
ye mai-kashon ki ada abr-e-tar bhi siikh ga.e 
kinar-e-ju se jo uTThe chale chaman ki taraf 
zahe-nasib jo ho karbala ki maut ai 'nazm' 
ki uD ke khak-e-shifa aa.e khud kafan ki taraf"
1062,nazm-tabatabai,"pursish jo hogi tujh se jallad kya karega 
le khuun main ne bakhsha tu yaad kya karega 
huun daam men pur-afshan aur sadgi se hairan 
kyuun tez ki hain chhuriyan sayyad kya karega 
zalim ye soch kar ab deta hai bosa-e-lab 
jab honT si diye phir fariyad kya karega 
zanjir tar-e-daman hai tauq ik gareban 
zor-e-junun na kam ho haddad kya karega 
ham Duub kar marenge hasrat rahegi tujh ko 
jab khaak hi na hogi barbad kya karega 
yaqub qat.a kar den ummid-e-vasl dil se 
yusuf sa banda koi azad kya karega 
dil le ke puchhta hai tu kis ka shefta hai 
bhula abhi se zalim phir yaad kya karega 
ai khatt-e-bayaz aariz darkar hai jo tujh ko 
tahrir husn ki kuchh rudad kya karega 
kunj-e-qafas se ik din hogi riha.i apni 
mar ja.enge to akhir sayyad kiya karega 
misl-e-sipand dil hai betab soz-e-gham men 
rah ja.ega taDap kar fariyad kya karega 
ai shaikh bhar gaya hai kyuun va.az ki hava men 
rish-e-safed apni barbad kya karega 
zulm-o-sitam se bhi ab zalim ne haath khincha 
is se sitam vo baDh kar ijad kya karega 
az-bas-ki be-hunar huun main nang-e-mo'tariz huun 
mazmun pe mere koi i.rad kya karega 
ai ''nazm'' jis ko chahe vo de bahisht dozakh 
namrud kya karega shaddad kya karega"
1063,nazm-tabatabai,"sang-e-jafa ka gham nahin dast-e-talab ka Dar nahin 
apna hai us par ashiyan nakhl jo barvar nahin 
sunte ho ahl-e-qafila main koi rahbar nahin 
dekh raha huun tum men se ek bhi raah par nahin 
maut ka ghar hai asman is se kahin mafar nahin 
niklen to koi dar nahin bhagen to rahguzar nahin 
pahle jigar par aah ka naam na tha nishan na tha 
akhir-e-kar ye hua aah to hai jigar nahin 
sub.h-e-azal se ta-abad qissa na hoga ye tamam 
jaur-e-falak ki dastan aisi bhi mukhtasar nahin 
barg-e-khizan-rasida huun chheD na mujh ko ai nasim 
zauq fughan ka hai mujhe shikva-e-abr-e-tar nahin 
munkir-e-hashr hai kidhar dekhe tu aankh khol kar 
hashr ki jo khabar na de aisi koi sahar nahin 
shabnam o gul ko dekh kar vajd na aa.e kis tarah 
khanda be-sabab nahin girya be-asar nahin 
tere faqir ka ghurur tajvaron se hai siva 
tarf-e-kulah men de shikan us ko ye dard-e-sar nahin 
koshak o qasr o bam-o-dar tu ne bina kiye to kya 
haif hai khanuman-kharab dil men kisi ke gher nahin 
nala-kashi raqib se meri tarah muhal hai 
dil nahin hausla nahin zohra nahin jigar nahin 
shatir-e-pir-e-asman vah-ri teri dastburd 
khusrav o kaiqibad ki tegh nahin kamar nahin 
shaan karim ki ye hai haan se ho peshtar ata 
lutf ata ka kya ho jab haan se ho peshtar nahin 
laakh vo be-rukhi kare laakh vo kaj-ravi kare 
kuchh to malal is ka ho dil ko mire magar nahin 
sun ke bura na maniye sach ko na jhuuT janiye 
zikr hai kuchh gila nahin baat hai neshtar nahin"
1064,nazm-tabatabai,"sub.ha hai zunnar kyuun kaisi kahi 
zahid-e-ayyar kyuun kaisi kahi 
kaT ga.e aghyar kyuun kaisi kahi 
chha ga.i har baar kyuun kaisi kahi 
hain ye sab iqrar jhuTe ya nahin 
kijiye iqrar kyuun kaisi kahi 
ruThne se aap ka matlab ye hai 
is ko aa.e pyaar kyuun kaisi kahi 
kah diya main ne sahar hai jhuT-muT 
ho ga.e bedar kyuun kaisi kahi 
ek to kahte hain sad.ha bhaptiyan 
aur phir israr kyuun kaisi kahi 
naseha ye bahs divanon ke saath 
aql ki hai maar kyuun kaisi kahi 
ya khafa the ya zara si baat par 
ho ga.i bauchhar kyuun kaisi kahi 
mujh se bai.at kar le tu bhi va.iza 
haath laana yaar kyuun kaisi kahi 
surma de kar dil ke lene ka hai qasd 
aankh to kar chaar kyuun kaisi kahi 
jaan de de chal ke dar par yaar ke 
o dil-e-bimar kyuun kaisi kahi 
kya hi bigDe ho patte ki baat par 
ho ga.e bezar kyuun kaisi kahi 
ab to 'haidar' aur hi kuchh rang hain 
manta huun yaar kyuun kaisi kahi"
1065,nazm-tabatabai,"tanha nahin huun gar dil-e-divana saath hai 
vo harzah-gard huun ki pari-khana saath hai 
hangama ik pari ki savari ka dekhna 
kya dhuum hai ki saikDon divana saath hai 
dil men hain laakh tarah ke hiile bhare hue 
phir mashvara ko a.ina o shana saath hai 
roz-e-siyah men saath koi de to janiye 
jab tak farogh-e-sham.a hai parvana saath hai 
deta nahin hai saath tahi-dast ka koi 
jab tak ki mai hai shishe men paimana saath hai 
sikha huun mai-kade men tariq-e-farotani 
jab tak ki sar hai sajda-e-shukrana saath hai 
jo be-basar hain DhunDte phirte hain duur duur 
aur har qadam pe jalva-e-janana saath hai 
kya khauf ho hamen zan-e-duniya ke makr ka 
apni madad ko himmat-e-mardana saath hai 
gham ki kitab se dil-e-sad-para kam nahin 
jis bazm men ga.e yahi afsana saath hai 
manind-e-gard-bad huun khana-ba-dosh main 
sahra men huun magar mira kashana saath hai"
1066,nazm-tabatabai,"uDa kar kaag shishe se mai-e-gul-gun nikalti hai 
sharabi jam.a hain mai-khana men Topi uchhalti hai 
bahar-e-mai-kashi aa.i chaman ki rut badalti hai 
ghaTa mastana uThti hai hava mastana chalti hai 
za-khud-rafta tabi.at kab sambhale se sambhalti hai 
na ban aati hai naseh se na kuchh vaa.iz ki chalti hai 
ye kis ki hai tamanna chuTkiyan leti hai jo dil men 
ye kis ki aarzu hai jo kaleje ko masalti hai 
vo divana hai jo is fasl men fasden na khulva.e 
rag-e-har-shakh-e-gul se khuun ki naddi ubalti hai 
sahar hote hi dam nikla ghash aate hi ajal aa.i 
kahan huun main nasim-e-sub.h pankha kis ko jhalti hai 
tamatto ek ka hai ek ke nuqsan se aalam men 
ki saaya phailta jaata hai juun juun dhuup Dhalti hai 
bina rakkhi hai gham par ziist ki ye ho gaya sabit 
na lapka aah ka chhuTega jab tak saans chalti hai 
qarar ik dam nahin aata hai khun-e-be-gunah pi kar 
ki ab to khud ba-khud talvar rah rah kar ugalti hai 
jahannam ki na aanch aa.egi mai-khvaron pe o vaa.iz 
sharab aluda ho jo shai vo kab atish men jalti hai 
na dikhlana ilahi ek aafat hai shab-e-furqat 
na jo kaaTe se kaTti hai na jo Taale se Talti hai 
ye achchha shughl vahshat men nikala tu ne ai 'haidar' 
gareban men ulajhne se tabi.at to bahalti hai"
1067,nazm-tabatabai,"ye ah-e-be-asar kya ho ye nakhl-e-be-samar kya ho 
na ho jab dard hi yarab to dil kya ho jigar kya ho 
baghal-gir aarzu se hain muraden aarzu mujh se 
yahan is vaqt to ik iid hai tum jalva-gar kya ho 
muqaddar men ye likkha hai kaTegi umr mar-mar kar 
abhi se mar ga.e ham dekhiye ab umr bhar kya ho 
muravvat se ho begana vafa se duur ho koson 
ye sach hai naznin ho khub-surat ho magar kya ho 
laga kar zakhm men Tanke qaza teri na aa jaa.e 
jo vo saffak sun paa.e bata ai chara-gar kya ho 
qayamat ke bakheDe paD ga.e aate hi duniya men 
ye maana ham ne mar jaana to mumkin hai magar kya ho 
kaha main ne ki 'nazm'-e-mubtala marta hai hasrat men 
kaha us ne agar mar jaa.e to mera zarar kya ho"
1068,nazm-tabatabai,"ye hua ma.aal hubab ka jo hava men bhar ke ubhar gaya 
ki sada hai lutma-e-mauj ki sar-e-pur-ghurur kidhar gaya 
mujhe jazb-e-dil ne ai juz bahak ke rakha qadam koi 
mujhe par laga.e shauq ne kahin thak ke main jo Thahar gaya 
mujhe piiri aur shabab men jo hai imtiyaz to is qadar 
koi jhonka bad-e-sahar ka tha mire paas se jo guzar gaya 
asar us ke ishva-e-naz ka jo hua vo kis se bayan karun 
mujhe to ajal ki hai aarzu use vahm hai ki ye mar gaya 
tujhe ai khatib-e-chaman nahin khabar apne khutba-e-shauq men 
ki kitab-e-gul ka varaq varaq tiri be-khudi se bikhar gaya 
kise tu sunata hai ham-nashin ki hai ishva-e-dushman-e-aql-o-din 
tire kahne ka hai mujhe yaqin main tire Darane se Dar gaya 
karun zikr kya main shabab ka sune kaun qissa ye khvab ka 
ye vo raat thi ki guzar ga.i ye vo nashsha tha ki utar gaya 
dil-e-na-tavan ko takan ho mujhe us ki taab na thi zara 
gham-e-intizar se bach gaya tha naved-e-vasl se mar gaya 
mire sabr-o-tab ke samne na hujum-e-khauf-o-raja raha 
vo chamak ke barq rah ga.i vo garaj ke abr guzar gaya 
mujhe bahr-e-gham se ubuur ki nahin fikr ai mire chara-gar 
nahin koi chara-kar ab mire sar se aab guzar gaya 
mujhe raz-e-ishq ke zabt men jo maza mila hai na puchhiye 
mai-e-angbin ka ye ghunT tha ki gale se mere utar gaya 
nahin ab jahan men dosti kabhi raste men jo mil ga.e 
nahin matlab ek ko ek se ye idhar chala vo udhar gaya 
agar aa ke ghussa nahin raha to lagi thi aag ki bujh ga.i 
jo hasad ka josh faro hua to ye zahr chaDh ke utar gaya 
tujhe 'nazm' vadi-e-shauq men abas ehtiyat hai is qadar 
kahin girte girte sambhal gaya kahin chalte chalte Thahar gaya"
1069,nazm-tabatabai,"yuun main sidha gaya vahshat men bayaban ki taraf 
haath jis tarah se aata hai gareban ki taraf 
baiThe baiThe dil-e-gham-ghin ko ye kya lahr aa.i 
uTh ke tufan chala dida-e-giryan ki taraf 
dekhna lala-e-khud-rav ka lahakna saaqi 
koh se dauD ga.i aag bayaban ki taraf 
ro diya dekh ke aksar main bahar-e-shabnam 
hans diya dekh ke aksar gul-e-khandan ki taraf 
baat chhupti nahin paDti hain nigahen sab ki 
us ke daman ki taraf mere gareban ki taraf 
saikDon dagh-e-gunah dho ga.e rahmat se tiri 
kya ghaTa jhuum ke aa.i thi gulistan ki taraf 
chashm-e-a.ina pareshan-nazari siikh ga.i 
dekhta tha ye bahut zulf-e-pareshan ki taraf 
sar jhuka.e hue hai 'nazm' basan-e-khama 
samt sajde ki hai teri khat-e-farman ki taraf"
1070,nazm-tabatabai,"yuun to na tere jism men hain zinhar haath 
dene ke ai karim magar hain hazar haath 
angDa.iyon men phailte hain baar baar haath 
shisha ki samt baDhte hain be-ikhtiyar haath 
Duube hain tark-e-sa.i se afsos to ye hai 
sahil tha haath bhar pe lagate jo chaar haath 
aati hai jab nasim to kahti hai mauj-e-bahr 
yuun aabru sameT agar hon hazar haath 
darpai hain mere qatl ke ahbab aur main 
khush huun ki mere khuun men rangte hain yaar haath 
daman-kashan chali hai badan se nikal ke ruuh 
khinchte hain phailte hain jo yuun baar baar haath 
miTta nahin navishta-e-qismat kisi tarah 
patthar se sar ko phoD ki zaanu pe maar haath 
saaqi sambhalna ki hai labrez jam-e-mai 
laghzish hai mere paanv men aur ra.asha-dar haath 
mutrib se puchh mas.ala-e-jabr-o-ikhtiyar 
kya taal sam pe uThte hain be-ikhtiyar haath 
main aur huun ala.eq-e-duniya ke daam men 
mera na ek haath na us ke hazar haath 
ai 'nazm' vasl men bhi raha tu na chain se 
dil ko hua qarar to hai be-qarar haath"
1071,nida-fazli,"aa.ega koi chal ke khizan se bahar men 
sadiyan guzar ga.i hain isi intizar men 
chhiDte hi saz-e-bazm men koi na tha kahin 
vo kaun tha jo bol raha tha sitar men 
ye aur baat hai koi mahke koi chubhe 
gulshan to jitna gul men hai utna hai khaar men 
apni tarah se duniya badalne ke vaste 
mera hi ek ghar hai mire ikhtiyar men 
tishna-labi ne ret ko dariya bana diya 
paani kahan tha varna kisi reg-zar men 
masruf gorkan ko bhi shayad pata nahin 
vo khud khaDa hua hai qaza ki qatar men"
1072,nida-fazli,"aaj zara fursat paa.i thi aaj use phir yaad kiya 
band gali ke akhiri ghar ko khol ke phir abad kiya 
khol ke khiDki chand hansa phir chand ne donon hathon se 
rang uDaa.e phuul khila.e chiDiyon ko azad kiya 
baDe baDe gham khaDe hue the rasta roke rahon men 
chhoTi chhoTi khushiyon se hi ham ne dil ko shaad kiya 
baat bahut ma.amuli si thi ulajh ga.i takraron men 
ek zara si zid ne akhir donon ko barbad kiya 
danaon ki baat na maani kaam aa.i nadani hi 
suna hava ko paDha nadi ko mausam ko ustad kiya"
1073,nida-fazli,"aani jaani har mohabbat hai chalo yuun hi sahi 
jab talak hai khub-surat hai chalo yuun hi sahi 
ham kahan ke devta hain bevafa vo hain to kya 
ghar men koi ghar ki zinat hai chalo yuun hi sahi 
vo nahin to koi to hoga kahin us ki tarah 
jism men jab tak hararat hai chalo yuun hi sahi 
maile ho jaate hain rishte bhi libason ki tarah 
dosti har din ki mehnat hai chalo yuun hi sahi 
bhuul thi apni farishta aadmi men DhunDna 
aadmi men adamiyyat hai chalo yuun hi sahi 
jaisi honi chahiye thi vaisi to duniya nahin 
duniya-dari bhi zarurat hai chalo yuun hi sahi"
1074,nida-fazli,"ab khushi hai na koi dard rulane vaala 
ham ne apna liya har rang zamane vaala 
ek be-chehra si ummid hai chehra chehra 
jis taraf dekhiye aane ko hai aane vaala 
us ko rukhsat to kiya tha mujhe ma.alum na tha 
saara ghar le gaya ghar chhoD ke jaane vaala 
duur ke chand ko DhunDo na kisi anchal men 
ye ujala nahin angan men samane vaala 
ik musafir ke safar jaisi hai sab ki duniya 
koi jaldi men koi der se jaane vaala"
1075,nida-fazli,"achchhi nahin ye khamushi shikva karo gila karo 
yuun bhi na kar sako to phir ghar men khuda khuda karo 
shohrat bhi us ke saath hai daulat bhi us ke haath hai 
khud se bhi vo mile kabhi us ke liye dua karo 
dekho ye shahr hai ajab dil bhi nahin hai kam ghazab 
shaam ko ghar jo aa.uun main thoDa sa saj liya karo 
dil men jise basao tum chand use banao tum 
vo jo kahe paDha karo jo na kahe suna karo 
meri nashist pe bhi kal aa.ega koi dusra 
tum bhi bana ke rasta mere liye jagah karo"
1076,nida-fazli,"apna gham le ke kahin aur na jaaya jaa.e 
ghar men bikhri hui chizon ko sajaya jaa.e 
jin charaghon ko havaon ka koi khauf nahin 
un charaghon ko havaon se bachaya jaa.e 
khud-kushi karne ki himmat nahin hoti sab men 
aur kuchh din abhi auron ko sataya jaa.e 
baagh men jaane ke adab hua karte hain 
kisi titli ko na phulon se uDaya jaa.e 
kya hua shahr ko kuchh bhi to dikha.i de kahin 
yuun kiya jaa.e kabhi khud ko rulaya jaa.e 
ghar se masjid hai bahut duur chalo yuun kar len 
kisi rote hue bachche ko hansaya jaa.e"
1077,nida-fazli,"apni marzi se kahan apne safar ke ham hain 
rukh havaon ka jidhar ka hai udhar ke ham hain 
pahle har chiiz thi apni magar ab lagta hai 
apne hi ghar men kisi dusre ghar ke ham hain 
vaqt ke saath hai miTi ka safar sadiyon se 
kis ko malum kahan ke hain kidhar ke ham hain 
chalte rahte hain ki chalna hai musafir ka nasib 
sochte rahte hain kis rahguzar ke ham hain 
ham vahan hain jahan kuchh bhi nahin rasta na dayar 
apne hi kho.e hue shaam o sahar ke ham hain 
gintiyon men hi gine jaate hain har daur men ham 
har qalamkar ki be-nam khabar ke ham hain"
1078,nida-fazli,"be-nam sa ye dard Thahar kyuun nahin jaata 
jo biit gaya hai vo guzar kyuun nahin jaata 
sab kuchh to hai kya DhunDhti rahti hain nigahen 
kya baat hai main vaqt pe ghar kyuun nahin jaata 
vo ek hi chehra to nahin saare jahan men 
jo duur hai vo dil se utar kyuun nahin jaata 
main apni hi uljhi hui rahon ka tamasha 
jaate hain jidhar sab main udhar kyuun nahin jaata 
vo khvab jo barson se na chehra na badan hai 
vo khvab havaon men bikhar kyuun nahin jaata"
1079,nida-fazli,"besan ki saundhi roTi par khaTTi chaTni jaisi maan 
yaad aati hai! chauka basan chimTa phukni jaisi maan 
baans ki kharri khaaT ke uupar har aahaT par kaan dhare 
aadhi soi aadhi jaagi thaki do-pahri jaisi maan 
chiDiyon ki chahkar men gunje radha mohan ali ali 
murghe ki avaz se bajti ghar ki kunDi jaisi maan 
biivi beTi bahan paDosan thoDi thoDi si sab men 
din bhar ik rassi ke uupar chalti naTni jaisi maan 
baanT ke apna chehra matha ankhen jaane kahan ga.i 
phaTe purane ik album men chanchal laDki jaisi maan"
1080,nida-fazli,"dariya ho ya pahaD ho Takrana chahiye 
jab tak na saans TuuTe jiye jaana chahiye 
yuun to qadam qadam pe hai divar samne 
koi na ho to khud se ulajh jaana chahiye 
jhukti hui nazar ho ki simTa hua badan 
har ras-bhari ghaTa ko baras jaana chahiye 
chaurahe baagh buildingen sab shahr to nahin 
kuchh aise vaise logon se yarana chahiye 
apni talash apni nazar apna tajraba 
rasta ho chahe saaf bhaTak jaana chahiye 
chup chup makan raste gum-sum niDhal vaqt 
is shahr ke liye koi divana chahiye 
bijli ka qumquma na ho kaala dhuan to ho 
ye bhi agar nahin ho to bujh jaana chahiye"
1081,nida-fazli,"dekha hua sa kuchh hai to socha hua sa kuchh 
har vaqt mere saath hai uljha hua sa kuchh 
hota hai yuun bhi rasta khulta nahin kahin 
jangal sa phail jaata hai khoya hua sa kuchh 
sahil ki giili ret par bachchon ke khel sa 
har lamha mujh men banta bikharta hua sa kuchh 
fursat ne aaj ghar ko sajaya kuchh is tarah 
har shai se muskurata hai rota hua sa kuchh 
dhundli si ek yaad kisi qabr ka diya 
aur mere as-pas chamakta hua sa kuchh"
1082,nida-fazli,"dhuup men niklo ghaTaon men naha kar dekho 
zindagi kya hai kitabon ko haTa kar dekho 
sirf ankhon se hi duniya nahin dekhi jaati 
dil ki dhaDkan ko bhi bina.i bana kar dekho 
pattharon men bhi zaban hoti hai dil hote hain 
apne ghar ke dar-o-divar saja kar dekho 
vo sitara hai chamakne do yunhi ankhon men 
kya zaruri hai use jism bana kar dekho 
fasla nazron ka dhoka bhi to ho sakta hai 
vo mile ya na mile haath baDha kar dekho"
1083,nida-fazli,"dil men na ho jur.at to mohabbat nahin milti 
khairat men itni baDi daulat nahin milti 
kuchh log yunhi shahr men ham se bhi khafa hain 
har ek se apni bhi tabi.at nahin milti 
dekha hai jise main ne koi aur tha shayad 
vo kaun tha jis se tiri surat nahin milti 
hanste hue chehron se hai bazar ki zinat 
rone ki yahan vaise bhi fursat nahin milti 
nikla karo ye sham.a liye ghar se bhi bahar 
kamre men sajane ko musibat nahin milti"
1084,nida-fazli,"din saliqe se uga raat Thikane se rahi 
dosti apni bhi kuchh roz zamane se rahi 
chand lamhon ko hi banti hain musavvir ankhen 
zindagi roz to tasvir banane se rahi 
is andhere men to Thokar hi ujala degi 
raat jangal men koi sham.a jalane se rahi 
fasla chand bana deta hai har patthar ko 
duur ki raushni nazdik to aane se rahi 
shahr men sab ko kahan milti hai rone ki jagah 
apni izzat bhi yahan hansne hansane se rahi"
1085,nida-fazli,"do chaar gaam raah ko hamvar dekhna 
phir har qadam pe ik na.i divar dekhna 
ankhon ki raushni se hai har sang a.ina 
har aa.ine men khud ko gunahgar dekhna 
har aadmi men hote hain das biis aadmi 
jis ko bhi dekhna ho ka.i baar dekhna 
maidan ki haar jiit to qismat ki baat hai 
TuuTi hai kis ke haath men talvar dekhna 
dariya ke is kinare sitare bhi phuul bhi 
dariya chaDha hua ho to us paar dekhna 
achchhi nahin hai shahr ke raston se dosti 
angan men phail jaa.e na bazar dekhna"
1086,nida-fazli,"duniya jise kahte hain jaadu ka khilauna hai 
mil jaa.e to miTTi hai kho jaa.e to sona hai 
achchha sa koi mausam tanha sa koi aalam 
har vaqt ka rona to be-kar ka rona hai 
barsat ka badal to divana hai kya jaane 
kis raah se bachna hai kis chhat ko bhigona hai 
ye vaqt jo tera hai ye vaqt jo mera hai 
har gaam pe pahra hai phir bhi ise khona hai 
gham ho ki khushi donon kuchh duur ke sathi hain 
phir rasta hi rasta hai hansna hai na rona hai 
avara-mizaji ne phaila diya angan ko 
akash ki chadar hai dharti ka bichhauna hai"
1087,nida-fazli,"ek hi dharti ham sab ka ghar jitna tera utna mera 
dukh sukh ka ye jantar-mantar jitna tera utna mera 
gehun chaval banTne vaale jhuTa taulen to kya bolen 
yuun to sab kuchh andar bahar jitna tera utna mera 
har jivan ki vahi virasat aansu sapna chahat mehnat 
sanson ka har bojh barabar jitna tera utna mera 
sansen jitni maujen utni sab ki apni apni ginti 
sadiyon ka itihas samundar jitna tera utna mera 
khushiyon ke baTvare tak hi unche niche aage pichhe 
duniya ke miT jaane ka Dar jitna tera utna mera"
1088,nida-fazli,"garaj-baras pyasi dharti par phir paani de maula 
chiDiyon ko daane bachchon ko guD-dhani de maula 
do aur do ka joD hamesha chaar kahan hota hai 
soch samajh valon ko thoDi nadani de maula 
phir raushan kar zahr ka pyala chamka na.i saliben 
jhuTon ki duniya men sach ko tabani de maula 
phir murat se bahar aa kar charon or bikhar ja 
phir mandir ko koi 'mira' divani de maula 
tere hote koi kis ki jaan ka dushman kyuun ho 
jiine valon ko marne ki asani de maula"
1089,nida-fazli,"ghar se nikle to ho socha bhi kidhar jaoge 
har taraf tez hava.en hain bikhar jaoge 
itna asan nahin lafzon pe bharosa karna 
ghar ki dahliz pukaregi jidhar jaoge 
shaam hote hi simaT ja.enge saare raste 
bahte dariya se jahan hoge Thahar jaoge 
har na.e shahr men kuchh raten kaDi hoti hain 
chhat se divaren juda hongi to Dar jaoge 
pahle har chiiz nazar aa.egi be-ma.ani si 
aur phir apni hi nazron se utar jaoge"
1090,nida-fazli,"girja men mandiron men azanon men baT gaya 
hote hi sub.h aadmi khanon men baT gaya 
ik ishq naam ka jo parinda khala men tha 
utra jo shahr men to dukanon men baT gaya 
pahle talasha khet phir dariya ki khoj ki 
baaqi ka vaqt gehun ke danon men baT gaya 
jab tak tha asman men suraj sabhi ka tha 
phir yuun hua vo chand makanon men baT gaya 
hain taak men shikari nishana hain bastiyan 
aalam tamam chand machanon men baT gaya 
khabron ne ki musavvari khabren ghazal banin 
zinda lahu to tiir kamanon men baT gaya"
1091,nida-fazli,"har ek baat ko chup-chap kyuun suna jaa.e 
kabhi to hausla kar ke nahin kaha jaa.e 
tumhara ghar bhi isi shahr ke hisar men hai 
lagi hai aag kahan kyuun pata kiya jaa.e 
juda hai hiir se ranjha ka.i zamanon se 
na.e sire se kahani ko phir likha jaa.e 
kaha gaya hai sitaron ko chhuna mushkil hai 
ye kitna sach hai kabhi tajraba kiya jaa.e 
kitaben yuun to bahut si hain mere baare men 
kabhi akele men khud ko bhi paDh liya jaa.e"
1092,nida-fazli,"har ek ghar men diya bhi jale anaaj bhi ho 
agar na ho kahin aisa to ehtijaj bhi ho 
rahegi va.adon men kab tak asiir khush-hali 
har ek baar hi kal kyuun kabhi to aaj bhi ho 
na karte shor-sharaba to aur kya karte 
tumhare shahr men kuchh aur kam-kaj bhi ho 
hukumaton ko badalna to kuchh muhal nahin 
hukumaten jo badalta hai vo samaj bhi ho 
badal rahe hain ka.i aadmi darindon men 
maraz purana hai is ka naya ilaaj bhi ho 
akele gham se na.i sha.iri nahin hoti 
zaban-e-'mir' men 'ghalib' ka imtizaj bhi ho"
1093,nida-fazli,"har ghaDi khud se ulajhna hai muqaddar mera 
main hi kashti huun mujhi men hai samundar mera 
kis se puchhun ki kahan gum huun ka.i barson se 
har jagah DhunDhta phirta hai mujhe ghar mera 
ek se ho ga.e mausamon ke chehre saare 
meri ankhon se kahin kho gaya manzar mera 
muddaten biit ga.iin khvab suhana dekhe 
jagta rahta hai har niind men bistar mera 
aa.ina dekh ke nikla tha main ghar se bahar 
aaj tak haath men mahfuz hai patthar mera"
1094,nida-fazli,"har taraf har jagah be-shumar aadmi 
phir bhi tanha.iyon ka shikar aadmi 
sub.h se shaam tak bojh Dhota hua 
apni hi laash ka khud mazar aadmi 
har taraf bhagte dauDte raste 
har taraf aadmi ka shikar aadmi 
roz jiita hua roz marta hua 
har na.e din naya intizar aadmi 
ghar ki dahliz se gehun ke khet tak 
chalta phirta koi karobar aadmi 
zindagi ka muqaddar safar-dar-safar 
akhiri saans tak be-qarar aadmi"
1095,nida-fazli,"hosh valon ko khabar kya be-khudi kya chiiz hai 
ishq kiije phir samjhiye zindagi kya chiiz hai 
un se nazren kya milin raushan faza.en ho ga.iin 
aaj jaana pyaar ki jadugari kya chiiz hai 
bikhri zulfon ne sikha.i mausamon ko sha.iri 
jhukti ankhon ne bataya mai-kashi kya chiiz hai 
ham labon se kah na paa.e un se hal-e-dil kabhi 
aur vo samjhe nahin ye khamoshi kya chiiz hai"
1096,nida-fazli,"insan men haivan yahan bhi hai vahan bhi 
allah nigahban yahan bhi hai vahan bhi 
khun-khvar darindon ke faqat naam alag hain 
har shahr bayaban yahan bhi hai vahan bhi 
hindu bhi sukun se hai musalman bhi sukun se 
insan pareshan yahan bhi hai vahan bhi 
rahman ki rahmat ho ki bhagvan ki murat 
har khel ka maidan yahan bhi hai vahan bhi 
uThta hai dil-o-jan se dhuan donon taraf hi 
ye 'mir' ka divan yahan bhi hai vahan bhi"
1097,nida-fazli,"jab se qarib ho ke chale zindagi se ham 
khud apne aa.ine ko lage ajnabi se ham 
kuchh duur chal ke raste sab ek se lage 
milne ga.e kisi se mil aa.e kisi se ham 
achchhe bure ke farq ne basti ujaaD di 
majbur ho ke milne lage har kisi se ham 
sha.ista mahfilon ki fazaon men zahr tha 
zinda bache hain zehn ki avargi se ham 
achchhi bhali thi duniya guzare ke vaste 
uljhe hue hain apni hi khud-agahi se ham 
jangal men duur tak koi dushman na koi dost 
manus ho chale hain magar bamba.i se ham"
1098,nida-fazli,"jise dekhte hi khumari lage 
use umr saari hamari lage 
ujala sa hai us ke charon taraf 
vo nazuk badan paanv bhari lage 
vo sasural se aa.i hai ma.ike 
use jitna dekho vo pyari lage 
hasin suraten aur bhi hain magar 
vo sab saikaDon men hazari lage 
chalo is tarah se saja.en use 
ye duniya hamari tumhari lage 
use dekhna sher-goi ka fan 
use sochna din-dari lage"
1099,nida-fazli,"jo ho ik baar vo har baar ho aisa nahin hota 
hamesha ek hi se pyaar ho aisa nahin hota 
har ik kashti ka apna tajraba hota hai dariya men 
safar men roz hi manjdhar ho aisa nahin hota 
kahani men to kirdaron ko jo chahe bana diije 
haqiqat bhi kahani-kar ho aisa nahin hota 
kahin to koi hoga jis ko apni bhi zarurat ho 
har ik baazi men dil ki haar ho aisa nahin hota 
sikha deti hain chalna Thokaren bhi rahgiron ko 
koi rasta sada dushvar ho aisa nahin hota"
1100,nida-fazli,"kabhi kabhi yuun bhi ham ne apne ji ko bahlaya hai 
jin baton ko khud nahin samjhe auron ko samjhaya hai 
ham se puchho izzat valon ki izzat ka haal kabhi 
ham ne bhi ik shahr men rah kar thoDa naam kamaya hai 
us ko bhule barson guzre lekin aaj na jaane kyuun 
angan men hanste bachchon ko be-karan dhamkaya hai 
us basti se chhuT kar yuun to har chehre ko yaad kiya 
jis se thoDi si an-ban thi vo aksar yaad aaya hai 
koi mila to haath milaya kahin ga.e to baten kiin 
ghar se bahar jab bhi nikle din bhar bojh uThaya hai"
1101,nida-fazli,"kabhi kisi ko mukammal jahan nahin milta 
kahin zamin kahin asman nahin milta 
tamam shahr men aisa nahin khulus na ho 
jahan umiid ho is ki vahan nahin milta 
kahan charagh jala.en kahan gulab rakhen 
chhaten to milti hain lekin makan nahin milta 
ye kya azaab hai sab apne aap men gum hain 
zaban mili hai magar ham-zaban nahin milta 
charagh jalte hi bina.i bujhne lagti hai 
khud apne ghar men hi ghar ka nishan nahin milta"
1102,nida-fazli,"kaTh-putli hai ya jivan hai jiite jaao socho mat 
soch se hi saari uljhan hai jiite jaao socho mat 
likha hua kirdar kahani men hi chalta phirta hai 
kabhi hai duuri kabhi milan hai jiite jaao socho mat 
naach sako to nacho jab thak jaao to aram karo 
TeDha kyuun ghar ka angan hai jiite jaao socho mat 
har maz.hab ka ek hi kahna jaisa malik rakkhe rahna 
jab tak sanson ka bandhan hai jiite jaao socho mat 
ghuum rahe hain bazaron men sarmayon ke atish-dan 
kis bhaTTi men kaun indhan hai jiite jaao socho mat"
1103,nida-fazli,"koi hindu koi muslim koi isa.i hai 
sab ne insan na banne ki qasam khaa.i hai 
itni khun-khar na thiin pahle ibadat-gahen 
ye aqide hain ki insan ki tanha.i hai 
tiin chautha.i se zaa.id hain jo abadi men 
un ke hi vaste har bhuuk hai mahnga.i hai 
dekhe kab talak baaqi rahe saj-dhaj us ki 
aaj jis chehra se tasvir utarva.i hai 
ab nazar aata nahin kuchh bhi dukanon ke siva 
ab na badal hain na chiDiyan hain na purva.i hai"
1104,nida-fazli,"koshish ke bavajud ye ilzam rah gaya 
har kaam men hamesha koi kaam rah gaya 
chhoTi thi umr aur fasana tavil tha 
aghaz hi likha gaya anjam rah gaya 
uTh uTh ke masjidon se namazi chale ga.e 
dahshat-garon ke haath men islam rah gaya 
us ka qusur ye tha bahut sochta tha vo 
vo kamyab ho ke bhi nakam rah gaya 
ab kya bata.en kaun tha kya tha vo ek shakhs 
ginti ke chaar harfon ka jo naam rah gaya"
1105,nida-fazli,"kuchh bhi bacha na kahne ko har baat ho ga.i 
aao kahin sharab piyen raat ho ga.i 
phir yuun hua ki vaqt ka pansa palaT gaya 
ummid jiit ki thi magar maat ho ga.i 
suraj ko chonch men liye murgha khaDa raha 
khiDki ke parde khinch diye raat ho ga.i 
vo aadmi tha kitna bhala kitna pur-khulus 
us se bhi aaj liije mulaqat ho ga.i 
raste men vo mila tha main bach kar guzar gaya 
us ki phaTi qamis mire saath ho ga.i 
naqsha uTha ke koi naya shahr DhunDhiye 
is shahr men to sab se mulaqat ho ga.i"
1106,nida-fazli,"kuchh tabi.at hi mili thi aisi chain se jiine ki surat na hui 
jis ko chaha use apna na sake jo mila us se mohabbat na hui 
jis se jab tak mile dil hi se mile dil jo badla to fasana badla 
rasm-e-duniya ko nibhane ke liye ham se rishton ki tijarat na hui 
duur se tha vo ka.i chehron men paas se koi bhi vaisa na laga 
bevafa.i bhi usi ka tha chalan phir kisi se ye shikayat na hui 
chhoD kar ghar ko kahin jaane se ghar men rahne ki ibadat thi baDi 
jhuuT mash.hur hua raaja ka sach ki sansar men shohrat na hui 
vaqt ruTha raha bachche ki tarah raah men koi khilauna na mila 
dosti ki to nibha.i na ga.i dushmani men bhi adavat na hui"
1107,nida-fazli,"main apne ikhtiyar men huun bhi nahin bhi huun 
duniya ke karobar men huun bhi nahin bhi huun 
teri hi justuju men laga hai kabhi kabhi 
main tere intizar men huun bhi nahin bhi huun 
fihrist marne valon ki qatil ke paas hai 
main apne hi mazar men huun bhi nahin bhi huun 
auron ke saath aisa koi mas.ala nahin 
ik main hi is dayar men huun bhi nahin bhi huun 
mujh se hi hai har ek siyasat ka e'tibar 
phir bhi kisi shumar men huun bhi nahin bhi huun"
1108,nida-fazli,"man bai-ragi tan anuragi qadam qadam dushvari hai 
jivan jiina sahl na jaano bahut baDi fankari hai 
auron jaise ho kar bhi ham ba-izzat hain basti men 
kuchh logon ka sidha-pan hai kuchh apni ayyari hai 
jab jab mausam jhuma ham ne kapDe phaDe shor kiya 
har mausam sha.ista rahna kori duniya-dari hai 
aib nahin hai is men koi lal-pari na phul-kali 
ye mat puchho vo achchha hai ya achchhi nadari hai 
jo chehra dekha vo toDa nagar nagar viran kiye 
pahle auron se na-khush the ab khud se be-zari hai"
1109,nida-fazli,"mohabbat men vafadari se bachiye 
jahan tak ho adakari se bachiye 
har ik surat bhali lagti hai kuchh din 
lahu ki sho.abada-kari se bachiye 
sharafat adamiyat dard-mandi 
baDe shahron men bimari se bachiye 
zaruri kya har ik mahfil men baiThen 
takalluf ki rava-dari se bachiye 
bina pairon ke sar chalte nahin hain 
buzurgon ki samajhdari se bachiye"
1110,nida-fazli,"munh ki baat sune har koi dil ke dard ko jaane kaun 
avazon ke bazaron men khamoshi pahchane kaun 
sadiyon sadiyon vahi tamasha rasta rasta lambi khoj 
lekin jab ham mil jaate hain kho jaata hai jaane kaun 
vo meri parchha.in hai ya main us ka a.ina huun 
mere hi ghar men rahta hai mujh jaisa hi jaane kaun 
jaane kya kya bol raha tha sarhad pyaar kitaben khuun 
kal meri nindon men chhup kar jaag raha tha jaane kaun 
kiran kiran alsata suraj palak palak khulti ninden 
dhime dhime bikhar raha hai zarra zarra jaane kaun"
1111,nida-fazli,"muTThi bhar logon ke hathon men lakhon ki taqdiren hain 
juda juda hain dharm ilaqe ek si lekin zanjiren hain 
aaj aur kal ki baat nahin hai sadiyon ki tarikh yahi hai 
har angan men khvab hain lekin chand gharon men ta.abiren hain 
jab bhi koi takht saja hai mera tera khuun baha hai 
darbaron ki shan-o-shaukat maidanon ki shamshiren hain 
har jangal ki ek kahani vo hi bhenT vahi qurbani 
gungi bahri saari bheDen charvahon ki jagiren hain"
1112,nida-fazli,"na jaane kaun sa manzar nazar men rahta hai 
tamam umr musafir safar men rahta hai 
laDa.i dekhe hue dushmanon se mumkin hai 
magar vo khauf jo divar-o-dar men rahta hai 
khuda to malik-o-mukhtar hai kahin bhi rahe 
kabhi bashar men kabhi janvar men rahta hai 
ajiib daur hai ye tai-shuda nahin kuchh bhi 
na chand shab men na suraj sahar men rahta hai 
jo milna chaho to mujh se milo kahin bahar 
vo koi aur hai jo mere ghar men rahta hai 
badalna chaho to duniya badal bhi sakti hai 
ajab futur sa har vaqt sar men rahta hai"
1113,nida-fazli,"nazdikiyon men duur ka manzar talash kar 
jo haath men nahin hai vo patthar talash kar 
suraj ke ird-gird bhaTakne se fa.eda 
dariya hua hai gum to samundar talash kar 
tarikh men mahl bhi hai hakim bhi takht bhi 
gumnam jo hue hain vo lashkar talash kar 
rahta nahin hai kuchh bhi yahan ek sa sada 
darvaza ghar ka khol ke phir ghar talash kar 
koshish bhi kar umiid bhi rakh rasta bhi chun 
phir is ke ba.ad thoDa muqaddar talash kar"
1114,nida-fazli,"raat ke ba.ad na.e din ki sahar aa.egi 
din nahin badlega tarikh badal ja.egi 
hanste hanste kabhi thak jaao to chhup ke ro lo 
ye hansi bhiig ke kuchh aur chamak ja.egi 
jagmagati hui saDkon pe akele na phiro 
shaam aa.egi kisi moD pe Das ja.egi 
aur kuchh der yunhi jang siyasat maz.hab 
aur thak jaao abhi niind kahan aa.egi 
meri ghurbat ko sharafat ka abhi naam na de 
vaqt badla to tiri raa.e badal ja.egi 
vaqt nadiyon ko uchhale ki uDaa.e parbat 
umr ka kaam guzarna hai guzar ja.egi"
1115,nida-fazli,"safar men dhuup to hogi jo chal sako to chalo 
sabhi hain bhiiD men tum bhi nikal sako to chalo 
kisi ke vaste rahen kahan badalti hain 
tum apne aap ko khud hi badal sako to chalo 
yahan kisi ko koi rasta nahin deta 
mujhe gira ke agar tum sambhal sako to chalo 
kahin nahin koi suraj dhuan dhuan hai faza 
khud apne aap se bahar nikal sako to chalo 
yahi hai zindagi kuchh khvab chand ummiden 
inhin khilaunon se tum bhi bahal sako to chalo"
1116,nida-fazli,"tanha tanha dukh jhelenge mahfil mahfil ga.enge 
jab tak aansu paas rahenge tab tak giit suna.enge 
tum jo socho vo tum jaano ham to apni kahte hain 
der na karna ghar aane men varna ghar kho ja.enge 
bachchon ke chhoTe hathon ko chand sitare chhune do 
chaar kitaben paDh kar ye bhi ham jaise ho ja.enge 
achchhi surat vaale saare patthar-dil hon mumkin hai 
ham to us din raa.e denge jis din dhoka kha.enge 
kin rahon se safar hai asan kaun sa rasta mushkil hai 
ham bhi jab thak kar baiThenge auron ko samjha.enge"
1117,nida-fazli,"us ke dushman hain bahut aadmi achchha hoga 
vo bhi meri hi tarah shahr men tanha hoga 
itna sach bol ki honTon ka tabassum na bujhe 
raushni khatm na kar aage andhera hoga 
pyaas jis nahr se Takra.i vo banjar nikli 
jis ko pichhe kahin chhoD aa.e vo dariya hoga 
mire baare men koi raa.e to hogi us ki 
us ne mujh ko bhi kabhi toD ke dekha hoga 
ek mahfil men ka.i mahfilen hoti hain sharik 
jis ko bhi paas se dekhoge akela hoga"
1118,nida-fazli,"us ko kho dene ka ehsas to kam baaqi hai 
jo hua vo na hua hota ye gham baaqi hai 
ab na vo chhat hai na vo ziina na angur ki bel 
sirf ik us ko bhulane ki qasam baaqi hai 
main ne puchha tha sabab peD ke gir jaane ka 
uTh ke maali ne kaha us ki qalam baaqi hai 
jang ke faisle maidan men kahan hote hain 
jab talak hafize baaqi hain alam baaqi hai 
thak ke girta hai hiran sirf shikari ke liye 
jism ghayal hai magar ankhon men ram baaqi hai"
1119,nida-fazli,"yaqin chand pe suraj men e'tibar bhi rakh 
magar nigah men thoDa sa intizar bhi rakh 
khuda ke haath men mat saunp saare kamon ko 
badalte vaqt pe kuchh apna ikhtiyar bhi rakh 
ye hi lahu hai shahadat ye hi lahu paani 
khizan nasib sahi zehn men bahar bhi rakh 
gharon ke taqon men gul-daste yuun nahin sajte 
jahan hain phuul vahin as-pas khaar bhi rakh 
pahaD gunjen nadi gaa.e ye zaruri hai 
safar kahin ka ho dil men kisi ka pyaar bhi rakh"
1120,nida-fazli,"ye kaisi kashmakash hai zindagi men 
kisi ko DhunDte hain ham kisi men 
jo kho jaata hai mil kar zindagi men 
ghazal hai naam us ka sha.eri men 
nikal aate hain aansu hanste hanste 
ye kis gham ki kasak hai har khushi men 
kahin chehra kahin ankhen kahin lab 
hamesha ek milta hai ka.i men 
chamakti hai andheron men khamoshi 
sitare TuTte hain raat hi men 
sulagti ret men paani kahan tha 
koi badal chhupa tha tishnagi men 
bahut mushkil hai banjara-mizaji 
saliqa chahiye avargi men"
1121,noon-meem-rashid,"hasrat-e-intizar-e-yar na puchh 
haa.e vo shiddat-e-intizar na puchh 
rang-e-gulshan dam-e-bahar na puchh 
vahshat-e-qalb-e-be-qarar na puchh 
sadma-e-andalib-e-zar na puchh 
talkh anjami-e-bahar na puchh 
ghair par lutf main rahin-e-sitam 
mujh se a.ina-e-bazm-e-yar na puchh 
de diya dard mujh ko dil ke evaz 
haa.e lutf-e-sitam-shi.ar na puchh 
phir hui yad-e-mai-kashi taaza 
masti-e-abr-e-nau-bahar na puchh 
mujh ko dhoka hai tar-e-bistar ka 
na-tavani-e-jism-e-yar na puchh 
main huun na-ashna-e-vasl hunuz 
mujh se kaif-e-visal-e-yar na puchh"
1122,noon-meem-rashid,"jo be-sabat ho us sarkhushi ko kya kiije 
ye zindagi hai to phir zindagi ko kya kiije 
ruka jo kaam to divangi hi kaam aa.i 
na kaam aa.e to farzangi ko kya kiije 
ye kyuun kahen ki hamen koi rahnuma na mila 
magar sarisht ki avargi ko kya kiije 
kisi ko dekh ke ik mauj lab pe aa to ga.i 
uThe na dil se to aisi hansi ko kya kiije 
hamen to aap ne soz-e-alam hi bakhsha tha 
jo nuur ban ga.i us tirgi ko kya kiije 
hamare hisse ka ik jur.a bhi nahin baaqi 
nigah-e-dost ki mai-khangi ko kya kiije 
jahan gharib ko nan-e-javin nahin milti 
vahan hakim ke dars-e-khudi ko kya kiije 
visal-e-dost se bhi kam na ho saki 'rashid' 
azal se paa.i hui tishnagi ko kya kiije"
1123,noon-meem-rashid,"tire karam se khuda.i men yuun to kya na mila 
magar jo tu na mila ziist ka maza na mila 
hayat-e-shauq ki ye garmiyan kahan hotin 
khuda ka shukr hamen nala-e-rasa na mila 
azal se fitrat-e-azad hi thi avara 
ye kyuun kahen ki hamen koi rahnuma na mila 
ye ka.enat kisi ka ghubar-e-rah sahi 
dalil-e-rah jo banta vo naqsh-e-pa na mila 
ye dil shahid-e-fareb-nigah ho na saka 
vo laakh ham se ba-andaz-e-mahramana mila 
kanar-e-mauj men marna to ham ko aata hai 
nishan-e-sahil-e-ulfat mila mila na mila 
tiri talash hi thi maya-e-baqa-e-vajud 
bala se ham ko sar-e-manzil-e-baqa na mila"
1124,noon-meem-rashid,"tu ashna-e-jazba-e-ulfat nahin raha 
dil men tire vo zauq-e-mohabbat nahin raha 
phir naghma-ha-e-qum to faza men hain gunjte 
tu hi harif-e-zauq-e-sama.at nahin raha 
aa.iin kahan se aankh men atish-chikaniyan 
dil ashna-e-soz-e-mohabbat nahin raha 
gul-ha-e-husn-e-yar men daman-kash-e-nazar 
main ab haris-e-gulshan-e-jannat nahin raha 
shayad junun hai ma.il-e-farzangi mira 
main vo nahin vo alam-e-vahshat nahin raha 
mamnun huun main tera bahut marg-e-na-gahan 
main ab asir-e-gardish-e-qismat nahin raha 
jalva-gah-e-khayal men vo aa ga.e hain aaj 
lo main rahin-e-zahmat-e-khalvat nahin raha 
kya fa.eda hai dava-e-ishq-e-husain se 
sar men agar vo shauq-e-shahadat nahin raha"
1125,parveen-shakir,"ab bhala chhoD ke ghar kya karte 
shaam ke vaqt safar kya karte 
teri masrufiyaten jante hain 
apne aane ki khabar kya karte 
jab sitare hi nahin mil paa.e 
le ke ham shams-o-qamar kya karte 
vo musafir hi khuli dhuup ka tha 
saa.e phaila ke shajar kya karte 
khaak hi avval o akhir Thahri 
kar ke zarre ko guhar kya karte 
raa.e pahle se bana li tu ne 
dil men ab ham tire ghar kya karte 
ishq ne saare saliqe bakhshe 
husn se kasb-e-hunar kya karte"
1126,parveen-shakir,"ab itni sadgi laa.en kahan se 
zamin ki khair mangen asman se 
agar chahen to vo divar kar den 
hamen ab kuchh nahin kahna zaban se 
sitara hi nahin jab saath deta 
to kashti kaam le kya badban se 
bhaTakne se mile fursat to puchhen 
pata manzil ka mir-e-karvan se 
tavajjoh barq ki hasil rahi hai 
so hai azad fikr-e-ashiyan se 
hava ko raz-dan ham ne banaya 
aur ab naraz khushbu ke bayan se 
zaruri ho ga.i hai dil ki zinat 
makin pahchane jaate hain makan se 
fana-fil-ishq hona chahte the 
magar fursat na thi kar-e-jahan se 
vagarna fasl-e-gul ki qadr kya thi 
baDi hikmat hai vabasta khizan se 
kisi ne baat ki thi hans ke shayad 
zamane bhar se hain ham khud guman se 
main ik ik tiir pe khud Dhaal banti 
agar hota vo dushman ki kaman se 
jo sabza dekh kar kheme laga.en 
unhen taklif kyuun pahunche khizan se 
jo apne peD jalte chhoD jaa.en 
unhen kya haq ki ruThen baghban se"
1127,parveen-shakir,"agarche tujh se bahut ikhtilaf bhi na hua 
magar ye dil tiri janib se saaf bhi na hua 
ta.alluqat ke barzakh men hi rakha mujh ko 
vo mere haq men na tha aur khilaf bhi na hua 
ajab tha jurm-e-mohabbat ki jis pe dil ne mire 
saza bhi paa.i nahin aur muaaf bhi na hua 
malamaton men kahan saans le sakenge vo log 
ki jin se ku-e-jafa ka tavaf bhi na hua 
ajab nahin hai ki dil par jami mili kaa.i 
bahut dinon se to ye hauz saaf bhi na hua 
hava-e-dahr hamen kis liye bujhati hai 
hamen to tujh se kabhi ikhtilaf bhi na hua"
1128,parveen-shakir,"aks-e-khushbu huun bikharne se na roke koi 
aur bikhar ja.un to mujh ko na sameTe koi 
kaanp uThti huun main ye soch ke tanha.i men 
mere chehre pe tira naam na paDh le koi 
jis tarah khvab mire ho ga.e reza reza 
us tarah se na kabhi TuuT ke bikhre koi 
main to us din se hirasan huun ki jab hukm mile 
khushk phulon ko kitabon men na rakkhe koi 
ab to is raah se vo shakhs guzarta bhi nahin 
ab kis ummid pe darvaze se jhanke koi 
koi aahaT koi avaz koi chaap nahin 
dil ki galiyan baDi sunsan hain aa.e koi"
1129,parveen-shakir,"apni hi sada sunun kahan tak 
jangal ki hava rahun kahan tak 
har baar hava na hogi dar par 
har baar magar uThun kahan tak 
dam ghaTta hai ghar men habs vo hai 
khushbu ke liye rukun kahan tak 
phir aa ke hava.en khol dengi 
zakhm apne rafu karun kahan tak 
sahil pe samundaron se bach kar 
main naam tira likhun kahan tak 
tanha.i ka ek ek lamha 
hangamon se qarz luun kahan tak 
gar lams nahin to lafz hi bhej 
main tujh se juda rahun kahan tak 
sukh se bhi to dosti kabhi ho 
dukh se hi gale milun kahan tak 
mansub ho har kiran kisi se 
apne hi liye jalun kahan tak 
anchal mire bhar ke phaT rahe hain 
phuul us ke liye chunun kahan tak"
1130,parveen-shakir,"apni rusva.i tire naam ka charcha dekhun 
ik zara sher kahun aur main kya kya dekhun 
niind aa jaa.e to kya mahfilen barpa dekhun 
aankh khul jaa.e to tanha.i ka sahra dekhun 
shaam bhi ho ga.i dhundla ga.iin ankhen bhi miri 
bhulne vaale main kab tak tira rasta dekhun 
ek ik kar ke mujhe chhoD ga.iin sab sakhiyan 
aaj main khud ko tiri yaad men tanha dekhun 
kaash sandal se miri maang ujale aa kar 
itne ghairon men vahi haath jo apna dekhun 
tu mira kuchh nahin lagta hai magar jan-e-hayat 
jaane kyuun tere liye dil ko dhDakna dekhun 
band kar ke miri ankhen vo shararat se hanse 
bujhe jaane ka main har roz tamasha dekhun 
sab ziden us ki main puuri karun har baat sunun 
ek bachche ki tarah se use hansta dekhun 
mujh pe chha jaa.e vo barsat ki khushbu ki tarah 
ang ang apna isi rut men mahakta dekhun 
phuul ki tarah mire jism ka har lab khul jaa.e 
pankhuDi pankhuDi un honTon ka saaya dekhun 
main ne jis lamhe ko puuja hai use bas ik baar 
khvab ban kar tiri ankhon men utarta dekhun 
tu miri tarah se yakta hai magar mere habib 
ji men aata hai koi aur bhi tujh sa dekhun 
TuuT jaa.en ki pighal jaa.en mire kachche ghaDe 
tujh ko main dekhun ki ye aag ka dariya dekhun"
1131,parveen-shakir,"apni tanha.i mire naam pe abad kare 
kaun hoga jo mujhe us ki tarah yaad kare 
dil ajab shahr ki jis par bhi khula dar is ka 
vo musafir ise har samt se barbad kare 
apne qatil ki zehanat se pareshan huun main 
roz ik maut na.e tarz ki ijad kare 
itna hairan ho miri be-talabi ke aage 
va qafas men koi dar khud mira sayyad kare 
salb-e-bina.i ke ahkam mile hain jo kabhi 
raushni chhune ki khvahish koi shab-zad kare 
soch rakhna bhi jara.em men hai shamil ab to 
vahi ma.asum hai har baat pe jo saad kare 
jab lahu bol paDe us ke gavahon ke khilaf 
qazi-e-shahr kuchh is baab men irshad kare 
us ki muTThi men bahut roz raha mera vajud 
mere sahir se kaho ab mujhe azad kare"
1132,parveen-shakir,"ashk aankh men phir aTak raha hai 
kankar sa koi khaTak raha hai 
main us ke khayal se gurezan 
vo meri sada jhaTak raha hai 
tahrir usi ki hai magar dil 
khat paDhte hue aTak raha hai 
hain phone pe kis ke saath baten 
aur zehn kahan bhaTak raha hai 
sadiyon se safar men hai samundar 
sahil pe thakan Tapak raha hai 
ik chand salib-e-shakh-e-gul par 
baali ki tarah laTak raha hai"
1133,parveen-shakir,"badban khulne se pahle ka ishara dekhna 
main samundar dekhti huun tum kinara dekhna 
yuun bichhaDna bhi bahut asan na tha us se magar 
jaate jaate us ka vo muD kar dobara dekhna 
kis shabahat ko liye aaya hai darvaze pe chand 
ai shab-e-hijran zara apna sitara dekhna 
kya qayamat hai ki jin ke naam par paspa hue 
un hi logon ko muqabil men saf-ara dekhna 
jab banam-e-dil gavahi sar ki mangi ja.egi 
khuun men Duuba hua parcham hamara dekhna 
jitne men bhi jahan ji ka ziyan pahle se hai 
aisi baazi harne men kya khasara dekhna 
aa.ine ki aankh hi kuchh kam na thi mere liye 
jaane ab kya kya dikha.ega tumhara dekhna 
ek musht-e-khak aur vo bhi hava ki zad men hai 
zindagi ki bebasi ka isti.ara dekhna"
1134,parveen-shakir,"barish hui to phulon ke tan chaak ho ga.e 
mausam ke haath bhiig ke saffak ho ga.e 
badal ko kya khabar hai ki barish ki chaah men 
kaise buland-o-bala shajar khaak ho ga.e 
jugnu ko din ke vaqt parakhne ki zid karen 
bachche hamare ahd ke chalak ho ga.e 
lahra rahi hai barf ki chadar haTa ke ghaas 
suraj ki shah pe tinke bhi bebak ho ga.e 
basti men jitne ab-gazida the sab ke sab 
dariya ke rukh badalte hi tairak ho ga.e 
suraj-dimagh log bhi ablagh-e-fikr men 
zulf-e-shab-e-firaq ke pechak ho ga.e 
jab bhi gharib-e-shahr se kuchh guftugu hui 
lahje hava-e-sham ke namnak ho ga.e"
1135,parveen-shakir,"bahut roya vo ham ko yaad kar ke 
hamari zindagi barbad kar ke 
palaT kar phir yahin aa ja.enge ham 
vo dekhe to hamen azad kar ke 
riha.i ki koi surat nahin hai 
magar haan minnat-e-sayyad kar ke 
badan mera chhua tha us ne lekin 
gaya hai ruuh ko abad kar ke 
har aamir tuul dena chahta hai 
muqarrar zulm ki mi.ad kar ke"
1136,parveen-shakir,"baja ki aankh men nindon ke silsile bhi nahin 
shikast-e-khvab ke ab mujh men hausle bhi nahin 
nahin nahin ye khabar dushmanon ne di hogi 
vo aa.e aa ke chale bhi ga.e mile bhi nahin 
ye kaun log andheron ki baat karte hain 
abhi to chand tiri yaad ke Dhale bhi nahin 
abhi se mere rafugar ke haath thakne lage 
abhi to chaak mire zakhm ke sile bhi nahin 
khafa agarche hamesha hue magar ab ke 
vo barhami hai ki ham se unhen gile bhi nahin"
1137,parveen-shakir,"bakht se koi shikayat hai na aflak se hai 
yahi kya kam hai ki nisbat mujhe is khaak se hai 
khvab men bhi tujhe bhulun to rava rakh mujh se 
vo ravayya jo hava ka khas-o-khashak se hai 
bazm-e-anjum men qaba khaak ki pahni main ne 
aur miri saari fazilat isi poshak se hai 
itni raushan hai tiri sub.h ki hota hai guman 
ye ujala to kisi dida-e-namnak se hai 
haath to kaaT diye kuza-garon ke ham ne 
mo.ajize ki vahi ummid magar chaak se hai"
1138,parveen-shakir,"bichhDa hai jo ik baar to milte nahin dekha 
is zakhm ko ham ne kabhi silte nahin dekha 
ik baar jise chaaT ga.i dhuup ki khvahish 
phir shakh pe us phuul ko khilte nahin dekha 
yak-lakht gira hai to jaDen tak nikal aa.iin 
jis peD ko andhi men bhi hilte nahin dekha 
kanTon men ghire phuul ko chuum aa.egi lekin 
titli ke paron ko kabhi chhilte nahin dekha 
kis tarah miri ruuh hari kar gaya akhir 
vo zahr jise jism men khilte nahin dekha"
1139,parveen-shakir,"charasazon ki aziyyat nahin dekhi jaati 
tere bimar ki halat nahin dekhi jaati 
dene vaale ki mashiyyat pe hai sab kuchh mauquf 
mangne vaale ki hajat nahin dekhi jaati 
din bahal jaata hai lekin tire divanon ki 
shaam hoti hai to vahshat nahin dekhi jaati 
tamkanat se tujhe rukhsat to kiya hai lekin 
ham se in ankhon ki hasrat nahin dekhi jaati 
kaun utra hai ye afaq ki pahna.i men 
a.ina-khane ki hairat nahin dekhi jaati"
1140,parveen-shakir,"chalne ka hausla nahin rukna muhal kar diya 
ishq ke is safar ne to mujh ko niDhal kar diya 
ai miri gul-zamin tujhe chaah thi ik kitab ki 
ahl-e-kitab ne magar kya tira haal kar diya 
milte hue dilon ke biich aur tha faisla koi 
us ne magar bichhaDte vaqt aur saval kar diya 
ab ke hava ke saath hai daman-e-yar muntazir 
banu-e-shab ke haath men rakhna sambhal kar diya 
mumkina faislon men ek hijr ka faisla bhi tha 
ham ne to ek baat ki us ne kamal kar diya 
mere labon pe mohr thi par mere shisha-ru ne to 
shahr ke shahr ko mira vaqif-e-hal kar diya 
chehra o naam ek saath aaj na yaad aa sake 
vaqt ne kis shabih ko khvab o khayal kar diya 
muddaton ba.ad us ne aaj mujh se koi gila kiya 
mansab-e-dilbari pe kya mujh ko bahal kar diya"
1141,parveen-shakir,"charagh-e-rah bujha kya ki rahnuma bhi gaya 
hava ke saath musafir ka naqsh-e-pa bhi gaya 
main phuul chunti rahi aur mujhe khabar na hui 
vo shakhs aa ke mire shahr se chala bhi gaya 
bahut aziiz sahi us ko meri dildari 
magar ye hai ki kabhi dil mira dukha bhi gaya 
ab un darichon pe gahre dabiz parde hain 
vo tank-jhank ka ma.asum silsila bhi gaya 
sab aa.e meri ayadat ko vo bhi aaya tha 
jo sab ga.e to mira dard-ashna bhi gaya 
ye ghurbaten miri ankhon men kaisi utri hain 
ki khvab bhi mire rukhsat hain ratjaga bhi gaya"
1142,parveen-shakir,"Dasne lage hain khvab magar kis se boliye 
main janti thi paal rahi huun sanpoliye 
bas ye hua ki us ne takalluf se baat ki 
aur ham ne rote rote dupaTTe bhigo liye 
palkon pe kachchi nindon ka ras phailta ho jab 
aise men aankh dhuup ke rukh kaise kholiye 
teri barhana-pa.i ke dukh banTte hue 
ham ne khud apne paanv men kanTe chubho liye 
main tera naam le ke tazabzub men paD ga.i 
sab log apne apne azizon ko ro liye 
khush-bu kahin na jaa.e pa israr hai bahut 
aur ye bhi aarzu ki zara zulf kholiye 
tasvir jab na.i hai naya canvas bhi hai 
phir tashtari men rang purane na gholiye"
1143,parveen-shakir,"dhanak dhanak miri poron ke khvab kar dega 
vo lams mere badan ko gulab kar dega 
qaba-e-jism ke har taar se guzarta hua 
kiran ka pyaar mujhe aftab kar dega 
junun-pasand hai dil aur tujh tak aane men 
badan ko naav lahu ko chanab kar dega 
main sach kahungi magar phir bhi haar ja.ungi 
vo jhuuT bolega aur la-javab kar dega 
ana-parast hai itna ki baat se pahle 
vo uTh ke band miri har kitab kar dega 
sukut-e-shahr-e-sukhan men vo phuul sa lahja 
sama.aton ki faza khvab khvab kar dega 
isi tarah se agar chahta raha paiham 
sukhan-vari men mujhe intikhab kar dega 
miri tarah se koi hai jo zindagi apni 
tumhari yaad ke naam intisab kar dega"
1144,parveen-shakir,"dil ka kya hai vo to chahega musalsal milna 
vo sitamgar bhi magar soche kisi pal milna 
vaan nahin vaqt to ham bhi hain adim-ul-fursat 
us se kya miliye jo har roz kahe kal milna 
ishq ki rah ke musafir ka muqaddar ma.alum 
shahr ki soch men ho aur use jangal milna 
us ka milna hai ajab tarah ka milna jaise 
dasht-e-ummid men andeshe ka badal milna 
daman-e-shab ko agar chaak bhi kar liin to kahan 
nuur men Duuba hua sub.h ka anchal milna"
1145,parveen-shakir,"dua ka TuuTa hua harf sard aah men hai 
tiri juda.i ka manzar abhi nigah men hai 
tire badalne ke ba-vasf tujh ko chaha hai 
ye e'tiraf bhi shamil mire gunah men hai 
azaab dega to phir mujh ko khvab bhi dega 
main mutma.in huun mira dil tiri panah men hai 
bikhar chuka hai magar muskura ke milta hai 
vo rakh rakhao abhi mere kaj-kulah men hai 
jise bahar ke mehman khali chhoD ga.e 
vo ik makan abhi tak makin ki chaah men hai 
yahi vo din the jab ik dusre ko paaya tha 
hamari sal-girah Thiik ab ke maah men hai 
main bach bhi ja.un to tanha.i maar Dalegi 
mire qabile ka har fard qatl-gah men hai"
1146,parveen-shakir,"ek suraj tha ki taron ke gharane se uTha 
aankh hairan hai kya shakhs zamane se uTha 
kis se puchhun tire aaqa ka pata ai rahvar 
ye alam vo hai na ab tak kisi shane se uTha 
halqa-e-khvab ko hi gird-e-gulu kas Daala 
dast-e-qatil ka bhi ehsan na divane se uTha 
phir koi aks shuaon se na banne paaya 
kaisa mahtab mire a.ina-khane se uTha 
kya likha tha sar-e-mahzar jise pahchante hi 
paas baiTha hua har dost bahane se uTha"
1147,parveen-shakir,"ga.e mausam men jo khilte the gulabon ki tarah 
dil pe utrenge vahi khvab azabon ki tarah 
raakh ke Dher pe ab raat basar karni hai 
jal chuke hain mire kheme mire khvabon ki tarah 
sa.at-e-did ki aariz hain gulabi ab tak 
avvalin lamhon ke gulnar hijabon ki tarah 
vo samundar hai to phir ruuh ko shadab kare 
tishnagi kyuun mujhe deta hai sarabon ki tarah 
ghair-mumkin hai tire ghar ke gulabon ka shumar 
mere riste hue zakhmon ke hisabon ki tarah 
yaad to hongi vo baten tujhe ab bhi lekin 
shelf men rakkhi hui band kitabon ki tarah 
kaun jaane ki na.e saal men tu kis ko paDhe 
tera me.aar badalta hai nisabon ki tarah 
shokh ho jaati hai ab bhi tiri ankhon ki chamak 
gaahe gaahe tire dilchasp javabon ki tarah 
hijr ki shab miri tanha.i pe dastak degi 
teri khush-bu mire kho.e hue khvabon ki tarah"
1148,parveen-shakir,"gavahi kaise TuTti muamla khuda ka tha 
mira aur us ka rabta to haath aur dua ka tha 
gulab qimat-e-shaguft shaam tak chuka sake 
ada vo dhuup ko hua jo qarz bhi saba ka tha 
bikhar gaya hai phuul to hamin se puchh-gachh hui 
hisab baghban se hai kiya-dhara hava ka tha 
lahu-chashida haath us ne chuum kar dikha diya 
jaza vahan mili jahan ki marhala saza ka tha 
jo barishon se qabl apna rizq ghar men bhar chuka 
vo shahr-e-mor se na tha pa durbin bala ka tha"
1149,parveen-shakir,"gulab haath men ho aankh men sitara ho 
koi vajud mohabbat ka isti.ara ho 
main gahre paani ki is rau ke saath bahti rahun 
jazira ho ki muqabil koi kinara ho 
kabhi-kabhar use dekh len kahin mil len 
ye kab kaha tha ki vo khush-badan hamara ho 
qusur ho to hamare hisab men likh jaa.e 
mohabbaton men jo ehsan ho tumhara ho 
ye itni raat ga.e kaun dastaken dega 
kahin hava ka hi us ne na ruup dhara ho 
ufuq to kya hai dar-e-kahkashan bhi chhu aa.en 
musafiron ko agar chand ka ishara ho 
main apne hisse ke sukh jis ke naam kar Dalun 
koi to ho jo mujhe is tarah ka pyara ho 
agar vajud men ahang hai to vasl bhi hai 
vo chahe nazm ka TukDa ki nasr-para ho"
1150,parveen-shakir,"ham ne hi lauTne ka irada nahin kiya 
us ne bhi bhuul jaane ka va.ada nahin kiya 
dukh oDhte nahin kabhi jashn-e-tarab men ham 
malbus-e-dil ko tan ka labada nahin kiya 
jo gham mila hai bojh uThaya hai us ka khud 
sar zer-e-bar-e-saghar-o-bada nahin kiya 
kar-e-jahan hamen bhi bahut the safar ki shaam 
us ne bhi iltifat ziyada nahin kiya 
aamad pe teri itr o charagh o subu na hon 
itna bhi bud-o-bash ko saada nahin kiya"
1151,parveen-shakir,"harf-e-taza na.i khushbu men likha chahta hai 
baab ik aur mohabbat ka khula chahta hai 
ek lamhe ki tavajjoh nahin hasil us ki 
aur ye dil ki use had se siva chahta hai 
ik hijab-e-tah-e-iqrar hai maane varna 
gul ko malum hai kya dast-e-saba chahta hai 
ret hi ret hai is dil men musafir mere 
aur ye sahra tira naqsh-e-kaf-e-pa chahta hai 
yahi khamoshi ka.i rang men zahir hogi 
aur kuchh roz ki vo shokh khula chahta hai 
raat ko maan liya dil ne muqaddar lekin 
raat ke haath pe ab koi diya chahta hai 
tere paimane men gardish nahin baaqi saaqi 
aur tiri bazm se ab koi uTha chahta hai"
1152,parveen-shakir,"ik hunar tha kamal tha kya tha 
mujh men tera jamal tha kya tha 
tere jaane pe ab ke kuchh na kaha 
dil men Dar tha malal tha kya tha 
barq ne mujh ko kar diya raushan 
tera aks-e-jalal tha kya tha 
ham tak aaya tu bahr-e-lutf-o-karam 
tera vaqt-e-zaval tha kya tha 
jis ne tah se mujhe uchhal diya 
Dubne ka khayal tha kya tha 
jis pe dil saare ahd bhuul gaya 
bhulne ka saval tha kya tha 
titliyan the ham aur qaza ke paas 
surkh phulon ka jaal tha kya tha"
1153,parveen-shakir,"justuju kho.e huon ki umr bhar karte rahe 
chand ke hamrah ham har shab safar karte rahe 
raston ka ilm tha ham ko na samton ki khabar 
shahr-e-na-malum ki chahat magar karte rahe 
ham ne khud se bhi chhupaya aur saare shahr ko 
tere jaane ki khabar divar-o-dar karte rahe 
vo na aa.ega hamen ma.alum tha is shaam bhi 
intizar us ka magar kuchh soch kar karte rahe 
aaj aaya hai hamen bhi un uDanon ka khayal 
jin ko tere zo.am men be-bal-o-par karte rahe"
1154,parveen-shakir,"kamal-e-zabt ko khud bhi to azma.ungi 
main apne haath se us ki dulhan saja.ungi 
supurd kar ke use chandni ke hathon men 
main apne ghar ke andheron ko lauT a.ungi 
badan ke karb ko vo bhi samajh na pa.ega 
main dil men ro.ungi ankhon men muskura.ungi 
vo kya gaya ki rifaqat ke saare lutf ga.e 
main kis se ruuTh sakungi kise mana.ungi 
ab us ka fan to kisi aur se hua mansub 
main kis ki nazm akele men gunguna.ungi 
vo ek rishta-e-benam bhi nahin lekin 
main ab bhi us ke isharon pe sar jhuka.ungi 
bichha diya tha gulabon ke saath apna vajud 
vo so ke uTThe to khvabon ki raakh uTha.ungi 
sama.aton men ghane jangalon ki sansen hain 
main ab kabhi tiri avaz sun na pa.ungi 
javaz DhunD raha tha na.i mohabbat ka 
vo kah raha tha ki main us ko bhuul ja.ungi"
1155,parveen-shakir,"khuli ankhon men sapna jhankta hai 
vo soya hai ki kuchh kuchh jagta hai 
tiri chahat ke bhige jangalon men 
mira tan mor ban kar nachta hai 
mujhe har kaifiyat men kyuun na samjhe 
vo mere sab havale janta hai 
main us ki dastaras men huun magar vo 
mujhe meri raza se mangta hai 
kisi ke dhyan men Duuba hua dil 
bahane se mujhe bhi Talta hai 
saDak ko chhoD kar chalna paDega 
ki mere ghar ka kachcha rasta hai"
1156,parveen-shakir,"kuchh faisla to ho ki kidhar jaana chahiye 
paani ko ab to sar se guzar jaana chahiye 
nashtar-ba-dast shahr se charagari ki lau 
ai zakhm-e-be-kasi tujhe bhar jaana chahiye 
har baar eDiyon pe gira hai mira lahu 
maqtal men ab ba-tarz-e-digar jaana chahiye 
kya chal sakenge jin ka faqat mas.ala ye hai 
jaane se pahle rakht-e-safar jaana chahiye 
saara jvar-bhaTa mire dil men hai magar 
ilzam ye bhi chand ke sar jaana chahiye 
jab bhi ga.e azab-e-dar-o-bam tha vahi 
akhir ko kitni der se ghar jaana chahiye 
tohmat laga ke maan pe jo dushman se daad le 
aise sukhan-farosh ko mar jaana chahiye"
1157,parveen-shakir,"kuchh to hava bhi sard thi kuchh tha tira khayal bhi 
dil ko khushi ke saath saath hota raha malal bhi 
baat vo aadhi raat ki raat vo puure chand ki 
chand bhi ain chait ka us pe tira jamal bhi 
sab se nazar bacha ke vo mujh ko kuchh aise dekhta 
ek dafa to ruk ga.i gardish-e-mah-o-sal bhi 
dil to chamak sakega kya phir bhi tarash ke dekh len 
shisha-giran-e-shahr ke haath ka ye kamal bhi 
us ko na pa sake the jab dil ka ajiib haal tha 
ab jo palaT ke dekhiye baat thi kuchh muhal bhi 
meri talab tha ek shakhs vo jo nahin mila to phir 
haath dua se yuun gira bhuul gaya saval bhi 
us ki sukhan-taraziyan mere liye bhi Dhaal thiin 
us ki hansi men chhup gaya apne ghamon ka haal bhi 
gaah qarib-e-shah-rag gaah ba.id-e-vahm-o-khvab 
us ki rafaqaton men raat hijr bhi tha visal bhi 
us ke hi bazuon men aur us ko hi sochte rahe 
jism ki khvahishon pe the ruuh ke aur jaal bhi 
shaam ki na-samajh hava puchh rahi hai ik pata 
mauj-e-hava-e-ku-e-yar kuchh to mira khayal bhi"
1158,parveen-shakir,"ku-ba-ku phail ga.i baat shanasa.i ki 
us ne khushbu ki tarah meri pazira.i ki 
kaise kah duun ki mujhe chhoD diya hai us ne 
baat to sach hai magar baat hai rusva.i ki 
vo kahin bhi gaya lauTa to mire paas aaya 
bas yahi baat hai achchhi mire harja.i ki 
tera pahlu tire dil ki tarah abad rahe 
tujh pe guzre na qayamat shab-e-tanha.i ki 
us ne jalti hui peshani pe jab haath rakha 
ruuh tak aa ga.i tasir masiha.i ki 
ab bhi barsat ki raton men badan TuTta hai 
jaag uThti hain ajab khvahishen angDa.i ki"
1159,parveen-shakir,"kya kare meri masiha.i bhi karne vaala 
zakhm hi ye mujhe lagta nahin bharne vaala 
zindagi se kisi samjhaute ke ba-vasf ab tak 
yaad aata hai koi marne marne vaala 
us ko bhi ham tire kuche men guzar aa.e hain 
zindagi men vo jo lamha tha sanvarne vaala 
us ka andaz-e-sukhan sab se juda tha shayad 
baat lagti hui lahja vo mukarne vaala 
shaam hone ko hai aur aankh men ik khvab nahin 
koi is ghar men nahin raushni karne vaala 
dastaras men hain anasir ke irade kis ke 
so bikhar ke hi raha koi bikharne vaala 
isi ummid pe har shaam bujha.e hain charagh 
ek taara hai sar-e-bam ubharne vaala"
1160,parveen-shakir,"mushkil hai ki ab shahr men nikle koi ghar se 
dastar pe baat aa ga.i hoti hui sar se 
barsa bhi to kis dasht ke be-faiz badan par 
ik umr mire khet the jis abr ko tarse 
kal raat jo indhan ke liye kaT ke gira hai 
chiDiyon ko baDa pyaar tha us buDhe shajar se 
mehnat miri andhi se to mansub nahin thi 
rahna tha koi rabt shajar ka bhi samar se 
khud apne se milne ka to yaara na tha mujh men 
main bhiiD men gum ho ga.i tanha.i ke Dar se 
be-nam masafat hi muqaddar hai to kya gham 
manzil ka ta.ayyun kabhi hota hai safar se 
pathraya hai dil yuun ki koi ism paDha jaa.e 
ye shahr nikalta nahin jaadu ke asar se 
nikle hain to raste men kahin shaam bhi hogi 
suraj bhi magar aa.ega is rahguzar se"
1161,parveen-shakir,"pa-ba-gil sab hain riha.i ki kare tadbir kaun 
dast-basta shahr men khole miri zanjir kaun 
mera sar hazir hai lekin mera munsif dekh le 
kar raha hai meri fard-e-jurm ko tahrir kaun 
aaj darvazon pe dastak jaani pahchani si hai 
aaj mere naam laata hai miri ta.azir kaun 
koi maqtal ko gaya tha muddaton pahle magar 
hai dar-e-khema pe ab tak surat-e-tasvir kaun 
meri chadar to chhini thi shaam ki tanha.i men 
be-rida.i ko miri phir de gaya tash.hir kaun 
sach jahan pa-basta mulzim ke kaTahre men mile 
us adalat men sunega adl ki tafsir kaun 
niind jab khvabon se pyari ho to aise ahd men 
khvab dekhe kaun aur khvabon ko de tabir kaun 
ret abhi pichhle makanon ki na vapas aa.i thi 
phir lab-e-sahil gharaunda kar gaya ta.amir kaun 
saare rishte hijraton men saath dete hain to phir 
shahr se jaate hue hota hai daman-gir kaun 
dushmanon ke saath mere dost bhi azad hain 
dekhna hai khinchta hai mujh pe pahla tiir kaun"
1162,parveen-shakir,"puura dukh aur aadha chand 
hijr ki shab aur aisa chand 
din men vahshat bahal ga.i 
raat hui aur nikla chand 
kis maqtal se guzra hoga 
itna sahma sahma chand 
yadon ki abad gali men 
ghuum raha hai tanha chand 
meri karvaT par jaag uTThe 
niind ka kitna kachcha chand 
mere munh ko kis hairat se 
dekh raha hai bhola chand 
itne ghane badal ke pichhe 
kitna tanha hoga chand 
aansu roke nuur naha.e 
dil dariya tan sahra chand 
itne raushan chehre par bhi 
suraj ka hai saaya chand 
jab paani men chehra dekha 
tu ne kis ko socha chand 
bargad ki ik shakh haTa kar 
jaane kis ko jhanka chand 
badal ke resham jhule men 
bhor samay tak soya chand 
raat ke shane par sar rakkhe 
dekh raha hai sapna chand 
sukhe patton ke jhurmuT par 
shabnam thi ya nanha chand 
haath hila kar rukhsat hoga 
us ki surat hijr ka chand 
sahra sahra bhaTak raha hai 
apne ishq men sachcha chand 
raat ke shayad ek baje hain 
sota hoga mera chand"
1163,parveen-shakir,"qadmon men bhi takan thi ghar bhi qarib tha 
par kya karen ki ab ke safar hi ajiib tha 
nikle agar to chand dariche men ruk bhi jaa.e 
is shahr-e-be-charagh men kis ka nasib tha 
andhi ne un ruton ko bhi be-kar kar diya 
jin ka kabhi huma sa parinda nasib tha 
kuchh apne-ap se hi use kashmakash na thi 
mujh men bhi koi shakhs usi ka raqib tha 
puchha kisi ne mol to hairan rah gaya 
apni nigah men koi kitna gharib tha 
maqtal se aane vaali hava ko bhi kab mila 
aisa koi daricha ki jo be-salib tha"
1164,parveen-shakir,"qaid men guzregi jo umr baDe kaam ki thi 
par main kya karti ki zanjir tire naam ki thi 
jis ke mathe pe mire bakht ka taara chamka 
chand ke Dubne ki baat usi shaam ki thi 
main ne hathon ko hi patvar banaya varna 
ek TuuTi hui kashti mire kis kaam ki thi 
vo kahani ki abhi suiyan niklin bhi na thiin 
fikr har shakhs ko shahzadi ke anjam ki thi 
ye hava kaise uDa le ga.i anchal mera 
yuun satane ki to aadat mire ghanshyam ki thi 
bojh uThate hue phirti hai hamara ab tak 
ai zamin-man tiri ye umr to aram ki thi"
1165,parveen-shakir,"rasta bhi kaThin dhuup men shiddat bhi bahut thi 
saa.e se magar us ko mohabbat bhi bahut thi 
kheme na koi mere musafir ke jala.e 
zakhmi tha bahut paanv masafat bhi bahut thi 
sab dost mire muntazir-e-parda-e-shab the 
din men to safar karne men diqqat bhi bahut thi 
barish ki duaon men nami aankh ki mil jaa.e 
jazbe ki kabhi itni rifaqat bhi bahut thi 
kuchh to tire mausam hi mujhe raas kam aa.e 
aur kuchh miri miTTi men baghavat bhi bahut thi 
phulon ka bikharna to muqaddar hi tha lekin 
kuchh is men havaon ki siyasat bhi bahut thi 
vo bhi sar-e-maqtal hai ki sach jis ka tha shahid 
aur vaqif-e-ahval-e-adalat bhi bahut thi 
is tark-e-rifaqat pe pareshan to huun lekin 
ab tak ke tire saath pe hairat bhi bahut thi 
khush aa.e tujhe shahr-e-munafiq ki amiri 
ham logon ko sach kahne ki aadat bhi bahut thi"
1166,parveen-shakir,"shab vahi lekin sitara aur hai 
ab safar ka isti.ara aur hai 
ek muTThi ret men kaise rahe 
is samundar ka kinara aur hai 
mauj ke muDne men kitni der hai 
naav Daali aur dhara aur hai 
jang ka hathiyar tai kuchh aur tha 
tiir siine men utara aur hai 
matn men to jurm sabit hai magar 
hashiya saare ka saara aur hai 
saath to mera zamin deti magar 
asman ka hi ishara aur hai 
dhuup men divar hi kaam aa.egi 
tez barish ka sahara aur hai 
harne men ik ana ki baat thi 
jiit jaane men khasara aur hai 
sukh ke mausam ungliyon par gin liye 
fasl-e-gham ka goshvara aur hai 
der se palken nahin jhapkin miri 
pesh-e-jan ab ke nazara aur hai 
aur kuchh pal us ka rasta dekh luun 
asman par ek taara aur hai 
had charaghon ki yahan se khatm hai 
aaj se rasta hamara aur hai"
1167,parveen-shakir,"shauq-e-raqs se jab tak ungliyan nahin khultin 
paanv se havaon ke beDiyan nahin khultin 
peD ko dua de kar kaT ga.i baharon se 
phuul itne baDh aa.e khiDkiyan nahin khultin 
phuul ban ke sairon men aur kaun shamil tha 
shokhi-e-saba se to baliyan nahin khultin 
husn ke samajhne ko umr chahiye janan 
do ghaDi ki chahat men laDkiyan nahin khultin 
koi mauja-e-shirin chuum kar jaga.egi 
surajon ke nezon se sipiyan nahin khultin 
maan se kya kahengi dukh hijr ka ki khud par bhi 
itni chhoTi umron ki bachchiyan nahin khultin 
shakh shakh sargardan kis ki justuju men hain 
kaun se safar men hain titliyan nahin khultin 
aadhi raat ki chup men kis ki chaap ubharti hai 
chhat pe kaun aata hai siDhiyan nahin khultin 
paniyon ke chaDhne tak haal kah saken aur phir 
kya qayamaten guzrin bastiyan nahin khultin"
1168,parveen-shakir,"tarash kar mire baazu uDaan chhoD gaya 
hava ke paas barahna kaman chhoD gaya 
rafaqaton ka miri us ko dhyan kitna tha 
zamin le li magar asman chhoD gaya 
ajiib shakhs tha barish ka rang dekh ke bhi 
khule dariche pe ik pul-dan chhoD gaya 
jo badalon se bhi mujh ko chhupa.e rakhta tha 
baDhi hai dhuup to be-sa.eban chhoD gaya 
nikal gaya kahin an-dekhe paniyon ki taraf 
zamin ke naam khula badban chhoD gaya 
uqaab ko thi gharaz fakhta pakaDne se 
jo gir ga.i to yunhi nim-jan chhoD gaya 
na jaane kaun sa aaseb dil men basta hai 
ki jo bhi Thahra vo akhir makan chhoD gaya 
aqab men gahra samundar hai samne jangal 
kis intiha pe mira mehrban chhoD gaya"
1169,parveen-shakir,"tera ghar aur mera jangal bhigta hai saath saath 
aisi barsaten ki badal bhigta hai saath saath 
bachpane ka saath hai phir ek se donon ke dukh 
raat ka aur mera anchal bhigta hai saath saath 
vo ajab duniya ki sab khanjar-ba-kaf phirte hain aur 
kanch ke pyalon men sandal bhigta hai saath saath 
barish-e-sang-e-malamat men bhi vo hamrah hai 
main bhi bhigun khud bhi pagal bhigta hai saath saath 
laDkiyon ke dukh ajab hote hain sukh us se ajiib 
hans rahi hain aur kajal bhigta hai saath saath 
barishen jaaDe ki aur tanha bahut mera kisan 
jism aur iklauta kambal bhigta hai saath saath"
1170,parveen-shakir,"teri khushbu ka pata karti hai 
mujh pe ehsan hava karti hai 
chuum kar phuul ko ahista se 
mo.ajaza bad-e-saba karti hai 
khol kar band-e-qaba gul ke hava 
aaj khushbu ko riha karti hai 
abr baraste to inayat us ki 
shakh to sirf dua karti hai 
zindagi phir se faza men raushan 
mish.al-e-barg-e-hina karti hai 
ham ne dekhi hai vo ujli saa.at 
raat jab sher kaha karti hai 
shab ki tanha.i men ab to akasr 
guftugu tujh se raha karti hai 
dil ko us raah pe chalna hi nahin 
jo mujhe tujh se juda karti hai 
zindagi meri thi lekin ab to 
tere kahne men raha karti hai 
us ne dekha hi nahin varna ye aankh 
dil ka ahval kaha karti hai 
mus.haf-e-dil pe ajab rangon men 
ek tasvir bana karti hai 
be-niyaz-e-kaf-e-dariya angusht 
ret par naam likha karti hai 
dekh tu aan ke chehra mera 
ik nazar bhi tiri kya karti hai 
zindagi bhar ki ye takhir apni 
ranj milne ka siva karti hai 
shaam paDte hi kisi shakhs ki yaad 
kucha-e-jan men sada karti hai 
mas.ala jab bhi charaghon ka uTha 
faisla sirf hava karti hai 
mujh se bhi us ka hai vaisa hi suluk 
haal jo tera ana karti hai 
dukh hua karta hai kuchh aur bayan 
baat kuchh aur hua karti hai"
1171,parveen-shakir,"TuuTi hai meri niind magar tum ko is se kya 
bajte rahen havaon se dar tum ko is se kya 
tum mauj mauj misl-e-saba ghumte raho 
kaT jaa.en meri soch ke par tum ko is se kya 
auron ka haath thamo unhen rasta dikhao 
main bhuul ja.un apna hi ghar tum ko is se kya 
abr-e-gurez-pa ko barasne se kya gharaz 
siipi men ban na paa.e guhar tum ko is se kya 
le jaa.en mujh ko mal-e-ghanimat ke saath adu 
tum ne to Daal di hai sipar tum ko is se kya 
tum ne to thak ke dasht men kheme laga liye 
tanha kaTe kisi ka safar tum ko is se kya"
1172,parveen-shakir,"vaqt-e-rukhsat aa gaya dil phir bhi ghabraya nahin 
us ko ham kya kho.enge jis ko kabhi paaya nahin 
zindagi jitni bhi hai ab mustaqil sahra men hai 
aur is sahra men tera duur tak saaya nahin 
meri qismat men faqat durd-e-tah-e-saghar hi hai 
avval-e-shab jaam meri samt vo laaya nahin 
teri ankhon ka bhi kuchh halka gulabi rang tha 
zehn ne mere bhi ab ke dil ko samjhaya nahin 
kaan bhi khali hain mere aur donon haath bhi 
ab ke fasl-e-gul ne mujh ko phuul pahnaya nahin"
1173,parveen-shakir,"vo ham nahin jinhen sahna ye jabr aa jaata 
tiri juda.i men kis tarah sabr aa jaata 
fasilen toD na dete jo ab ke ahl-e-qafas 
tu aur tarah ka elan-e-jabr aa jaata 
vo fasla tha dua aur mustajabi men 
ki dhuup mangne jaate to abr aa jaata 
vo mujh ko chhoD ke jis aadmi ke paas gaya 
barabari ka bhi hota to sabr aa jaata 
vazir o shaah bhi khas-khanon se nikal aate 
agar guman men angar-e-qabr aa jaata"
1174,parveen-shakir,"vo to khush-bu hai havaon men bikhar ja.ega 
mas.ala phuul ka hai phuul kidhar ja.ega 
ham to samjhe the ki ik zakhm hai bhar ja.ega 
kya khabar thi ki rag-e-jan men utar ja.ega 
vo havaon ki tarah khana-ba-jan phirta hai 
ek jhonka hai jo aa.ega guzar ja.ega 
vo jab aa.ega to phir us ki rifaqat ke liye 
mausam-e-gul mire angan men Thahar ja.ega 
akhirash vo bhi kahin ret pe baiThi hogi 
tera ye pyaar bhi dariya hai utar ja.ega 
mujh ko tahzib ke barzakh ka banaya varis 
jurm ye bhi mire ajdad ke sar ja.ega"
1175,sahir-ludhianvi,"ab aa.en ya na aa.en idhar puchhte chalo 
kya chahti hai un ki nazar puchhte chalo 
ham se agar hai tark-e-ta.alluq to kya hua 
yaaro koi to un ki khabar puchhte chalo 
jo khud ko kah rahe hain ki manzil-shanas hain 
un ko bhi kya khabar hai magar puchhte chalo 
kis manzil-e-murad ki janib ravan hain ham 
ai rah-ravan-e-khak-basar puchhte chalo"
1176,sahir-ludhianvi,"ab koi gulshan na ujDe ab vatan azad hai 
ruuh ganga ki himala ka badan azad hai 
khetiyan sona uga.en vadiyan moti luTa.en 
aaj gautam ki zamin tulsi ka ban azad hai 
mandiron men sankh baaje masjidon men ho azaan 
shaikh ka dharm aur din-e-barhaman azad hai 
luuT kaisi bhi ho ab is desh men rahne na paa.e 
aaj sab ke vaste dharti ka dhan azad hai"
1177,sahir-ludhianvi,"ahl-e-dil aur bhi hain ahl-e-vafa aur bhi hain 
ek ham hi nahin duniya se khafa aur bhi hain 
ham pe hi khatm nahin maslak-e-shorida-sari 
chak-e-dil aur bhi hain chak-e-qaba aur bhi hain 
kya hua gar mire yaron ki zabanen chup hain 
mere shahid mire yaron ke siva aur bhi hain 
sar salamat hai to kya sang-e-malamat ki kami 
jaan baaqi hai to paikan-e-qaza aur bhi hain 
munsif-e-shahr ki vahdat pe na harf aa jaa.e 
log kahte hain ki arbab-e-jafa aur bhi hain"
1178,sahir-ludhianvi,"apna dil pesh karun apni vafa pesh karun 
kuchh samajh men nahin aata tujhe kya pesh karun 
tere milne ki khushi men koi naghma chheDun 
ya tire dard-e-juda.i ka gila pesh karun 
mere khvabon men bhi tu mere khayalon men bhi tu 
kaun si chiiz tujhe tujh se juda pesh karun 
jo tire dil ko lubha.e vo ada mujh men nahin 
kyuun na tujh ko koi teri hi ada pesh karun"
1179,sahir-ludhianvi,"aqa.ed vahm hain maz.hab khayal-e-kham hai saaqi 
azal se zehn-e-insan basta-e-auham hai saaqi 
haqiqat-ashna.i asl men gum-karda raahi hai 
urus-e-agahi parvurda-e-ib.ham hai saaqi 
mubarak ho za.ifi ko khirad ki falsafa-rani 
javani be-niyaz-e-ibrat-e-anjam hai saaqi 
havas hogi asir-e-halqa-e-nek-o-bad-e-alam 
mohabbat mavara-e-fikr-e-nang-o-nam hai saaqi 
abhi tak raste ke pech-o-kham se dil dhaDakta hai 
mira zauq-e-talab shayad abhi tak khaam hai saaqi 
vahan bheja gaya huun chaak karne parda-e-shab ko 
jahan har sub.h ke daman pe aks-e-sham hai saaqi 
mire saghar men mai hai aur tire hathon men barbat hai 
vatan ki sar-zamin men bhuuk se kohram hai saaqi 
zamana barsar-e-paikar hai pur-haul sho.alon se 
tire lab par abhi tak naghma-e-khayyam hai saaqi"
1180,sahir-ludhianvi,"bahut ghuTan hai koi surat-e-bayan nikle 
agar sada na uThe kam se kam fughan nikle 
faqir-e-shahr ke tan par libas baaqi hai 
amir-e-shahr ke arman abhi kahan nikle 
haqiqaten hain salamat to khvab bahutere 
malal kyuun ho ki kuchh khvab ra.egan nikle 
udhar bhi khaak uDi hai idhar bhi khaak uDi 
jahan jahan se baharon ke karvan nikle 
sitam ke daur men ham ahl-e-dil hi kaam aa.e 
zaban pe naaz tha jin ko vo be-zaban nikle"
1181,sahir-ludhianvi,"barbad-e-mohabbat ki dua saath liye ja 
TuuTa hua iqrar-e-vafa saath liye ja 
ik dil tha jo pahle hi tujhe saunp diya tha 
ye jaan bhi ai jan-e-ada saath liye ja 
tapti hui rahon se tujhe aanch na pahunche 
divanon ke ashkon ki ghaTa saath liye ja 
shamil hai mira khun-e-jigar teri hina men 
ye kam ho to ab khun-e-vafa saath liye ja 
ham jurm-e-mohabbat ki saza pa.enge tanha 
jo tujh se hui ho vo khata saath liye ja"
1182,sahir-ludhianvi,"bhaDka rahe hain aag lab-e-naghmagar se ham 
khamosh kya rahenge zamane ke Dar se ham 
kuchh aur baDh ga.e jo andhere to kya hua 
mayus to nahin hain tulu-e-sahar se ham 
le de ke apne paas faqat ik nazar to hai 
kyuun dekhen zindagi ko kisi ki nazar se ham 
maana ki is zamin ko na gulzar kar sake 
kuchh khaar kam to kar ga.e guzre jidhar se ham"
1183,sahir-ludhianvi,"bhule se mohabbat kar baiTha, nadan tha bechara, dil hi to hai 
har dil se khata ho jaati hai, bigDo na khudara, dil hi to hai 
is tarah nigahen mat phero, aisa na ho dhaDkan ruk jaa.e 
siine men koi patthar to nahin ehsas ka mara, dil hi to hai 
jazbat bhi hindu hote hain chahat bhi musalman hoti hai 
duniya ka ishara tha lekin samjha na ishara, dil hi to hai 
bedad-garon ki Thokar se sab khvab suhane chuur hue 
ab dil ka sahara gham hi to hai ab gham ka sahara dil hi to hai"
1184,sahir-ludhianvi,"bujha diye hain khud apne hathon mohabbaton ke diye jala ke 
miri vafa ne ujaaD di hain umiid ki bastiyan basa ke 
tujhe bhula denge apne dil se ye faisla to kiya hai lekin 
na dil ko malum hai na ham ko jiyenge kaise tujhe bhula ke 
kabhi milenge jo raste men to munh phira kar palaT paDenge 
kahin sunenge jo naam tera to chup rahenge nazar jhuka ke 
na sochne par bhi sochti huun ki zindagani men kya rahega 
tiri tamanna ko dafn kar ke tire khayalon se duur ja ke"
1185,sahir-ludhianvi,"chehre pe khushi chha jaati hai ankhon men surur aa jaata hai 
jab tum mujhe apna kahte ho apne pe ghurur aa jaata hai 
tum husn ki khud ik duniya ho shayad ye tumhen malum nahin 
mahfil men tumhare aane se har chiiz pe nuur aa jaata hai 
ham paas se tum ko kya dekhen tum jab bhi muqabil hote ho 
betab nigahon ke aage parda sa zarur aa jaata hai 
jab tum se mohabbat ki ham ne tab ja ke kahin ye raaz khula 
marne ka saliqa aate hi jiine ka shu.ur aa jaata hai"
1186,sahir-ludhianvi,"dekha hai zindagi ko kuchh itna qarib se 
chehre tamam lagne lage hain ajiib se 
kahne ko dil ki baat jinhen DhunDte the ham 
mahfil men aa ga.e hain vo apne nasib se 
nilam ho raha tha kisi naznin ka pyaar 
qimat nahin chuka.i ga.i ik gharib se 
teri vafa ki laash pe la main hi Daal duun 
resham ka ye kafan jo mila hai raqib se"
1187,sahir-ludhianvi,"dekha hai zindagi ko kuchh itne qarib se 
chehre tamam lagne lage hain ajiib se 
ai ruh-e-asr jaag kahan so rahi hai tu 
avaz de rahe hain payambar salib se 
is rengti hayat ka kab tak uTha.en baar 
bimar ab ulajhne lage hain tabib se 
har gaam par hai majma-e-ushshaq muntazir 
maqtal ki raah milti hai ku-e-habib se 
is tarah zindagi ne diya hai hamara saath 
jaise koi nibah raha ho raqib se"
1188,sahir-ludhianvi,"dekha to tha yunhi kisi ghaflat-shi.ar ne 
divana kar diya dil-e-be-ikhtiyar ne 
ai aarzu ke dhundle kharabo javab do 
phir kis ki yaad aa.i thi mujh ko pukarne 
tujh ko khabar nahin magar ik sada-lauh ko 
barbad kar diya tire do din ke pyaar ne 
main aur tum se tark-e-mohabbat ki aarzu 
divana kar diya hai gham-e-rozgar ne 
ab ai dil-e-tabah tira kya khayal hai 
ham to chale the kakul-e-giti sanvarne"
1189,sahir-ludhianvi,"duur rah kar na karo baat qarib aa jaao 
yaad rah ja.egi ye raat qarib aa jaao 
ek muddat se tamanna thi tumhen chhune ki 
aaj bas men nahin jazbat qarib aa jaao 
sard jhonkon se bhaDakte hain badan men sho.ale 
jaan le legi ye barsat qarib aa jaao 
is qadar ham se jhijakne ki zarurat kya hai 
zindagi bhar ka hai ab saath qarib aa jaao"
1190,sahir-ludhianvi,"fan jo nadar tak nahin pahuncha 
abhi me.ayar tak nahin pahuncha 
us ne bar-vaqt be-rukhi barti 
shauq azar tak nahin pahuncha 
aks-e-mai ho ki jalva-e-gul ho 
rang-e-rukHsar tak nahin pahuncha 
harf-e-inkar sar buland raha 
zo.af-e-iqrar tak nahin pahuncha 
hukm-e-sarkar ki pahunch mat puchh 
ahl-e-sarkar tak nahin pahuncha 
adl-gahen to duur ki shai hain 
qatl akhbar tak nahin pahuncha 
inqilabat-e-dahr ki buniyad 
haq jo haqdar tak nahin pahuncha 
vo masiha-nafas nahin jis ka 
silsila-dar tak nahin pahuncha"
1191,sahir-ludhianvi,"gulshan gulshan phuul 
daman daman dhuul 
marne par ta.azir 
jiine par mahsul 
har jazba maslub 
har khvahish maqtul 
ishq pareshan-hal 
naz-e-husn malul 
na.ara-e-haq ma.atub 
makr-o-riya maqbul 
sanvra nahin jahan 
aa.e ka.i rasul"
1192,sahir-ludhianvi,"har-chand miri quvvat-e-guftar hai mahbus 
khamosh magar tab-e-khud-ara nahin hoti 
mamura-e-ehsas men hai hashr sa barpa 
insan ki tazlil gavara nahin hoti 
nalan huun main bedari-e-ehsas ke hathon 
duniya mire afkar ki duniya nahin hoti 
begana-sifat jada-e-manzil se guzar ja 
har chiiz saza-var-e-nazara nahin hoti 
fitrat ki mashiyyat bhi baDi chiiz hai lekin 
fitrat kabhi be-bas ka sahara nahin hoti"
1193,sahir-ludhianvi,"har qadam marhala-e-dar-o-salib aaj bhi hai 
jo kabhi tha vahi insan ka nasib aaj bhi hai 
jagmagate hain ufuq par ye sitare lekin 
rasta manzil-e-hasti ka muhib aaj bhi hai 
sar-e-maqtal jinhen jaana tha vo ja bhi pahunche 
sar-e-mimbar koi mohtat khatib aaj bhi hai 
ahl-e-danish ne jise amr-e-musallam maana 
ahl-e-dil ke liye vo baat ajiib aaj bhi hai 
ye tiri yaad hai ya meri aziyat-koshi 
ek nashtar sa rag-e-jan ke qarib aaj bhi hai 
kaun jaane ye tira sha.er-e-ashufta-e-mizaj 
kitne maghrur khudaon ka raqib aaj bhi hai"
1194,sahir-ludhianvi,"har tarah ke jazbat ka elaan hain ankhen 
shabnam kabhi sho.ala kabhi tufan hain ankhen 
ankhon se baDi koi tarazu nahin hoti 
tulta hai bashar jis men vo mizan hain ankhen 
ankhen hi milati hain zamane men dilon ko 
anjan hain ham tum agar anjan hain ankhen 
lab kuchh bhi kahen is se haqiqat nahin khulti 
insan ke sach jhuuT ki pahchan hain ankhen 
ankhen na jhukin teri kisi ghair ke aage 
duniya men baDi chiiz miri jaan! hain ankhen"
1195,sahir-ludhianvi,"havas-nasib nazar ko kahin qarar nahin 
main muntazir huun magar tera intizar nahin 
hamin se rang-e-gulistan hamin se rang-e-bahar 
hamin ko nazm-e-gulistan pe ikhtiyar nahin 
abhi na chheD mohabbat ke giit ai mutrib 
abhi hayat ka mahaul khush-gavar nahin 
tumhare ahd-e-vafa ko main ahd kya samjhun 
mujhe khud apni mohabbat pe e'tibar nahin 
na jaane kitne gile is men muztarib hain nadim 
vo ek dil jo kisi ka gila-guzar nahin 
gurez ka nahin qaa.il hayat se lekin 
jo sach kahun ki mujhe maut nagavar nahin 
ye kis maqam pe pahuncha diya zamane ne 
ki ab hayat pe tera bhi ikhtiyar nahin"
1196,sahir-ludhianvi,"is taraf se guzre the qafile baharon ke 
aaj tak sulagte hain zakhm rahguzaron ke 
khalvaton ke shaida.i khalvaton men khulte hain 
ham se puchh kar dekho raaz parda-daron ke 
gesuon ki chhanv men dil-navaz chehre hain 
ya hasin dhundlakon men phuul hain baharon ke 
pahle hans ke milte hain phir nazar churate hain 
ashna-sifat hain log ajnabi dayaron ke 
tum ne sirf chaha hai ham ne chhu ke dekhe hain 
pairahan ghaTaon ke jism barq-paron ke 
shughl-e-mai-parasti go jashn-e-na-muradi tha 
yuun bhi kaT ga.e kuchh din tere sogvaron ke"
1197,sahir-ludhianvi,"itni hasin itni javan raat kya karen 
jaage hain kuchh ajiib se jazbat kya karen 
peDon ke bazuon men mahakti hai chandni 
bechain ho rahe hain khayalat kya karen 
sanson men ghul rahi hai kisi saans ki mahak 
daman ko chhu raha hai koi haat kya karen 
shayad tumhare aane se ye bhed khul sake 
hairan hain ki aaj na.i baat kya karen"
1198,sahir-ludhianvi,"jab kabhi un ki tavajjoh men kami paa.i ga.i 
az-sar-e-nau dastan-e-shauq dohra.i ga.i 
bik ga.e jab tere lab phir tujh ko kya shikva agar 
zindagani baada o saghar se bahla.i ga.i 
ai gham-e-duniya tujhe kya ilm tere vaste 
kin bahanon se tabi.at raah par laa.i ga.i 
ham karen tark-e-vafa achchha chalo yuun hi sahi 
aur agar tark-e-vafa se bhi na rusva.i ga.i 
kaise kaise chashm o aariz gard-e-gham se bujh ga.e 
kaise kaise paikaron ki shan-e-zeba.i ga.i 
dil ki dhaDkan men tavazun aa chala hai khair ho 
meri nazren bujh ga.iin ya teri ra.ana.i ga.i 
un ka gham un ka tasavvur un ke shikve ab kahan 
ab to ye baten bhi ai dil ho ga.iin aa.i ga.i 
jur.at-e-insan pe go tadib ke pahre rahe 
fitrat-e-insan ko kab zanjir pahna.i ga.i 
arsa-e-hasti men ab tesha-zanon ka daur hai 
rasm-e-changezi uThi tauqir-e-dara.i ga.i"
1199,sahir-ludhianvi,"jurm-e-ulfat pe hamen log saza dete hain 
kaise nadan hain sho.alon ko hava dete hain 
ham se divane kahin tark-e-vafa karte hain 
jaan jaa.e ki rahe baat nibha dete hain 
aap daulat ke tarazu men dilon ko taulen 
ham mohabbat se mohabbat ka sila dete hain 
takht kya chiiz hai aur la.al-o-javahar kya hain 
ishq vaale to khuda.i bhi luTa dete hain 
ham ne dil de bhi diya ahd-e-vafa le bhi liya 
aap ab shauq se de len jo saza dete hain"
1200,sahir-ludhianvi,"kabhi khud pe kabhi halat pe rona aaya 
baat nikli to har ik baat pe rona aaya 
ham to samjhe the ki ham bhuul ga.e hain un ko 
kya hua aaj ye kis baat pe rona aaya 
kis liye jiite hain ham kis ke liye jiite hain 
barha aise savalat pe rona aaya 
kaun rota hai kisi aur ki khatir ai dost 
sab ko apni hi kisi baat pe rona aaya"
1201,sahir-ludhianvi,"khuddariyon ke khuun ko arzan na kar sake 
ham apne jauharon ko numayan na kar sake 
ho kar kharab-e-mai tire gham to bhula diye 
lekin gham-e-hayat ka darman na kar sake 
TuuTa tilism-e-ahd-e-mohabbat kuchh is tarah 
phir aarzu ki sham.a firozan na kar sake 
har shai qarib aa ke kashish apni kho ga.i 
vo bhi ilaj-e-shauq-e-gurezan na kar sake 
kis darja dil-shikan the mohabbat ke hadse 
ham zindagi men phir koi arman na kar sake 
mayusiyon ne chhin liye dil ke valvale 
vo bhi nashat-e-ruh ka saman na kar sake"
1202,sahir-ludhianvi,"kya janen tiri ummat kis haal ko pahunchegi 
baDhti chali jaati hai ta.adad imamon ki 
har gosha-e-maghrib men har khitta-e-mashriq men 
tashrih digar-gun hai ab tere payamon ki 
vo log jinhen kal tak da.ava tha rifaqat ka 
tazlil pe utre hain apnon hi ke namon ki 
bigDe hue tevar hain nau-umr siyasat ke 
biphri hui sansen hain nau-mashq nizamon ki 
tabqon se nikal kar ham firqon men na baT jaa.en 
ban kar na bigaD jaa.e taqdir ghulamon ki"
1203,sahir-ludhianvi,"lab pe pabandi to hai ehsas par pahra to hai 
phir bhi ahl-e-dil ko ahval-e-bashar kahna to hai 
khun-e-a.ada se na ho khun-e-shahidan hi se ho 
kuchh na kuchh is daur men rang-e-chaman nikhra to hai 
apni ghairat bech Dalen apna maslak chhoD den 
rahnumaon men bhi kuchh logon ka ye mansha to hai 
hai jinhen sab se ziyada da.ava-e-hubbul-vatan 
aaj un ki vaj.h se hubb-e-vatan rusva to hai 
bujh rahe hain ek ik kar ke aqidon ke diye 
is andhere ka bhi lekin samna karna to hai 
jhuuT kyuun bolen farogh-e-maslahat ke naam par 
zindagi pyari sahi lekin hamen marna to hai"
1204,sahir-ludhianvi,"main zinda huun ye mushtahar kijiye 
mire qatilon ko khabar kijiye 
zamin sakht hai asman duur hai 
basar ho sake to basar kijiye 
sitam ke bahut se hain radd-e-amal 
zaruri nahin chashm tar kijiye 
vahi zulm bar-e-digar hai to phir 
vahi jurm bar-e-digar kijiye 
qafas toDna baad ki baat hai 
abhi khvahish-e-bal-o-par kijiye"
1205,sahir-ludhianvi,"main zindagi ka saath nibhata chala gaya 
har fikr ko dhuen men uData chala gaya 
barbadiyon ka sog manana fuzul tha 
barbadiyon ka jashn manata chala gaya 
jo mil gaya usi ko muqaddar samajh liya 
jo kho gaya main us ko bhulata chala gaya 
gham aur khushi men farq na mahsus ho jahan 
main dil ko us maqam pe laata chala gaya"
1206,sahir-ludhianvi,"meri taqdir men jalna hai to jal ja.unga 
tera va.ada to nahin huun jo badal ja.unga 
soz bhar do mire sapne men gham-e-ulfat ka 
main koi mom nahin huun jo pighal ja.unga 
dard kahta hai ye ghabra ke shab-e-furqat men 
aah ban kar tire pahlu se nikal ja.unga 
mujh ko samjhao na 'sahir' main ik din khud hi 
Thokaren kha ke mohabbat men sambhal ja.unga"
1207,sahir-ludhianvi,"milti hai zindagi men mohabbat kabhi kabhi 
hoti hai dilbaron ki inayat kabhi kabhi 
sharma ke munh na pher nazar ke saval par 
laati hai aise moD pe qismat kabhi kabhi 
khulte nahin hain roz dariche bahar ke 
aati hai jan-e-man ye qayamat kabhi kabhi 
tanha na kaT sakenge javani ke raste 
pesh aa.egi kisi ki zarurat kabhi kabhi 
phir kho na jaa.en ham kahin duniya ki bhiiD men 
milti hai paas aane ki mohlat kabhi kabhi"
1208,sahir-ludhianvi,"mohabbat tark ki main ne gareban si liya main ne 
zamane ab to khush ho zahr ye bhi pi liya main ne 
abhi zinda huun lekin sochta rahta huun khalvat men 
ki ab tak kis tamanna ke sahare ji liya main ne 
unhen apna nahin sakta magar itna bhi kya kam hai 
ki kuchh muddat hasin khvabon men kho kar ji liya main ne 
bas ab to daman-e-dil chhoD do bekar ummido 
bahut dukh sah liye main ne bahut din ji liya main ne"
1209,sahir-ludhianvi,"na to zamin ke liye hai na asman ke liye 
tira vajud hai ab sirf dastan ke liye 
palaT ke su-e-chaman dekhne se kya hoga 
vo shakh hi na rahi jo thi ashiyan ke liye 
gharaz-parast jahan men vafa talash na kar 
ye shai bani thi kisi dusre jahan ke liye"
1210,sahir-ludhianvi,"parbaton ke peDon par shaam ka basera hai 
surma.i ujala hai champa.i andhera hai 
donon vaqt milte hain do dilon ki surat se 
asman ne khush ho kar rang sa bikhera hai 
Thahre Thahre paani men giit sarsarate hain 
bhige bhige jhonkon men khushbuon ka Dera hai 
kyuun na jazb ho jaa.en is hasin nazare men 
raushni ka jhurmuT hai mastiyon ka ghera hai"
1211,sahir-ludhianvi,"ponchh kar ashk apni ankhon se muskurao to koi baat bane 
sar jhukane se kuchh nahin hota sar uThao to koi baat bane 
zindagi bhiik men nahin milti zindagi baDh ke chhini jaati hai 
apna haq sang-dil zamane se chhin paao to koi baat bane 
rang aur nasl zaat aur maz.hab jo bhi hai aadmi se kamtar hai 
is haqiqat ko tum bhi meri tarah maan jaao to koi baat bane 
nafraton ke jahan men ham ko pyaar ki bastiyan basani hain 
duur rahna koi kamal nahin paas aao to koi baat bane"
1212,sahir-ludhianvi,"sadiyon se insan ye sunta aaya hai 
dukh ki dhuup ke aage sukh ka saaya hai 
ham ko in sasti khushiyon ka lobh na do 
ham ne soch samajh kar gham apnaya hai 
jhuuT to qatil Thahra is ka kya rona 
sach ne bhi insan ka khuun bahaya hai 
paida.ish ke din se maut ki zad men hain 
is maqtal men kaun hamen le aaya hai 
avval avval jis dil ne barbad kiya 
akhir akhir vo dil hi kaam aaya hai 
itne din ehsan kiya divanon par 
jitne din logon ne saath nibhaya hai"
1213,sahir-ludhianvi,"sansar ki har shai ka itna hi fasana hai 
ik dhund se aana hai ik dhund men jaana hai 
ye raah kahan se hai ye raah kahan tak hai 
ye raaz koi raahi samjha hai na jaana hai 
ik pal ki palak par hai Thahri hui ye duniya 
ik pal ke jhapakne tak har khel suhana hai 
kya jaane koi kis par kis moD par kya biite 
is raah men ai raahi har moD bahana hai 
ham log khilauna hain ik aise khilaDi ka 
jis ko abhi sadiyon tak ye khel rachana hai"
1214,sahir-ludhianvi,"sansar se bhage phirte ho bhagvan ko tum kya paoge 
is lok ko bhi apna na sake us lok men bhi pachhtaoge 
ye paap hai kya ye pun hai kya riton par dharm ki mohren hain 
har yug men badalte dharmon ko kaise adarsh banaoge 
ye bhog bhi ek tapasya hai tum tyaag ke maare kya jaano 
apman rachaita ka hoga rachna ko agar Thukraoge 
ham kahte hain ye jag apna hai tum kahte ho jhuTa sapna hai 
ham janm bita kar ja.enge tum janm ganva kar jaoge"
1215,sahir-ludhianvi,"saza ka haal suna.en jaza ki baat karen 
khuda mila ho jinhen vo khuda ki baat karen 
unhen pata bhi chale aur vo khafa bhi na hon 
is ehtiyat se kya mudda.a ki baat karen 
hamare ahd ki tahzib men qaba hi nahin 
agar qaba ho to band-e-qaba ki baat karen 
har ek daur ka maz.hab naya khuda laaya 
karen to ham bhi magar kis khuda ki baat karen 
vafa-shi.ar ka.i hain koi hasin bhi to ho 
chalo phir aaj usi bevafa ki baat karen"
1216,sahir-ludhianvi,"sharma ke yuun na dekh ada ke maqam se 
ab baat baDh chuki hai haya ke maqam se 
tasvir khinch li hai tire shokh husn ki 
meri nazar ne aaj khata ke maqam se 
duniya ko bhuul kar miri banhon men jhuul ja 
avaz de raha huun vafa ke maqam se 
dil ke muamle men natije ki fikr kya 
aage hai ishq jurm-o-saza ke maqam se"
1217,sahir-ludhianvi,"tang aa chuke hain kashmakash-e-zindagi se ham 
Thukra na den jahan ko kahin be-dili se ham 
mayusi-e-ma.al-e-mohabbat na puchhiye 
apnon se pesh aa.e hain beganagi se ham 
lo aaj ham ne toD diya rishta-e-umid 
lo ab kabhi gila na karenge kisi se ham 
ubhrenge ek baar abhi dil ke valvale 
go dab ga.e hain bar-e-gham-e-zindagi se ham 
gar zindagi men mil ga.e phir ittifaq se 
puchhenge apna haal tiri bebasi se ham 
allah-re fareb-e-mashiyyat ki aaj tak 
duniya ke zulm sahte rahe khamushi se ham"
1218,sahir-ludhianvi,"tarab-zaron pe kya biiti sanam-khanon pe kya guzri 
dil-e-zinda tire marhum armanon pe kya guzri 
zamin ne khuun ugla asman ne aag barsa.i 
jab insanon ke dil badle to insanon pe kya guzri 
hamen ye fikr un ki anjuman kis haal men hogi 
unhen ye gham ki un se chhuT ke divanon pe kya guzri 
mira ilhad to khair ek la.anat tha so hai ab tak 
magar is alam-e-vahshat men imanon pe kya guzri 
ye manzar kaun sa manzar hai pahchana nahin jaata 
siyah-khanon se kuchh puchho shabistanon pe kya guzri 
chalo vo kufr ke ghar se salamat aa ga.e lekin 
khuda ki mumlikat men sokhta-janon pe kya guzri"
1219,sahir-ludhianvi,"tiri duniya men jiine se to behtar hai ki mar jaa.en 
vahi aansu vahi aahen vahi gham hai jidhar jaa.en 
koi to aisa ghar hota jahan se pyaar mil jaata 
vahi begane chehre hain jahan jaa.en jidhar jaa.en 
are o asman vaale bata is men bura kya hai 
khushi ke chaar jhonke gar idhar se bhi guzar jaa.en"
1220,sahir-ludhianvi,"toD lenge har ik shai se rishta toD dene ki naubat to aa.e 
ham qayamat ke khud muntazir hain par kisi din qayamat to aa.e 
ham bhi suqrat hain ahd-e-nau ke tishna-lab hi na mar jaa.en yaaro 
zahr ho ya mai-e-atishin ho koi jam-e-shahadat to aa.e 
ek tahzib hai dosti ki ek meyar hai dushmani ka 
doston ne muravvat na sikhi dushmanon ko adavat to aa.e 
rind raste men ankhen bichha.en jo kahe bin sune maan jaa.en 
naseh-e-nek-tinat kisi shab su-e-ku-e-malamat to aa.e 
ilm o tahzib tarikh o mantiq log sochenge in mas.alon par 
zindagi ke mashaqqat-kade men koi ahd-e-faraghat to aa.e 
kaanp uTThen qasr-e-shahi ke gumbad tharthara.e zamin mabadon ki 
kucha-gardon ki vahshat to jaage gham-zadon ko baghavat to aa.e"
1221,sahir-ludhianvi,"tum apna ranj-o-gham apni pareshani mujhe de do 
tumhen gham ki qasam is dil ki virani mujhe de do 
ye maana main kisi qabil nahin huun in nigahon men 
bura kya hai agar ye dukh ye hairani mujhe de do 
main dekhun to sahi duniya tumhen kaise satati hai 
koi din ke liye apni nigahbani mujhe de do 
vo dil jo main ne manga tha magar ghairon ne paaya hai 
baDi shai hai agar us ki pashemani mujhe de do"
1222,sahir-ludhianvi,"ye vadiyan ye faza.en bula rahi hain tumhen 
khamoshiyon ki sada.en bula rahi hain tumhen 
taras rahe hain javan phuul honT chhune ko 
machal machal ke hava.en bula rahi hain tumhen 
tumhari zulfon se khushbu ki bhiik lene ko 
jhuki jhuki si ghaTa.en bula rahi hain tumhen 
hasin champa.i pairon ko jab se dekha hai 
nadi ki mast ada.en bula rahi hain tumhen 
mira kaha na suno un ki baat to sun lo 
har ek dil ki dua.en bula rahi hain tumhen"
1223,sahir-ludhianvi,"ye zamin kis qadar saja.i ga.i 
zindagi ki taDap baDha.i ga.i 
a.ine se bigaD ke baiTh ga.e 
jin ki surat jinhen dikha.i ga.i 
dushmanon hi se bhi to nibh jaa.e 
doston se to ashna.i ga.i 
nasl-dar-nasl intizar raha 
qasr TuuTe na be-nava.i ga.i 
zindagi ka nasib kya kahiye 
ek siita thi jo sata.i ga.i 
ham na autar the na paighambar 
kyuun ye azmat hamen dila.i ga.i 
maut paa.i salib par ham ne 
umr ban-bas men bita.i ga.i"
1224,sahir-ludhianvi,"ye zulf agar khul ke bikhar jaa.e to achchha 
is raat ki taqdir sanvar jaa.e to achchha 
jis tarah se thoDi si tire saath kaTi hai 
baaqi bhi usi tarah guzar jaa.e to achchha 
duniya ki nigahon men bhala kya hai bura kya 
ye bojh agar dil se utar jaa.e to achchha 
vaise to tumhin ne mujhe barbad kiya hai 
ilzam kisi aur ke sar jaa.e to achchha"
1225,wali-mohammad-wali,"aaj dista hai haal kuchh ka kuchh 
kyuun na guzre khayal kuchh ka kuchh 
dil-e-be-dil kuun aaj karti hai 
shokh chanchal ki chaal kuchh ka kuchh 
mujko lagta hai ai pari-paikar 
aaj tera jamal kuchh ka kuchh 
asar-e-bada-e-javani hai 
kar gaya huun saval kuchh ka kuchh 
ai 'vali' dil kuun aaj karti hai 
bu-e-bagh-e-visal kuchh ka kuchh"
1226,wali-mohammad-wali,"aaj sarsabz koh o sahra hai 
har taraf sair hai tamasha hai 
chehra-e-yar o qamat-e-zeba 
gul-e-rangin o sarv-e-ra.ana hai 
ma.ani-e-husn o ma.ani-e-khubi 
surat-e-yar suun huvaida hai 
dam-e-jan-bakhsh nau-khatan muj kuun 
chashma-e-khizr hai masiha hai 
kamar-e-nazuk o dahan-e-sanam 
fikr barik hai muamma hai 
mu-ba-mu us kuun hai pareshani 
zulf-e-mushkin ka jis kuun sauda hai 
kya haqiqat hai tujh tavazo ki 
yu talattuf hai ya mudava hai 
sabab-e-dilruba.i-e-ashiq 
mehr hai lutf hai dilasa hai 
juun 'vali' raat din hai mahv-e-khayal 
jis kuun tujh vasl ki tamanna hai"
1227,wali-mohammad-wali,"ashiq ke mukh pe nain ke paani ko dekh tuun 
is arasi men raz-e-nihani kuun dekh tuun 
sun be-qarar dil ki aval ah-e-shola-khez 
tab is haraf men dil ke ma.ani kuun dekh tuun 
khubi suun tujh huzur o shama dam-zani men hai 
us be-haya ki charb-zabani kuun dekh tuun 
dariya pe ja ke mauj-e-ravan par nazar na kar 
anjhuvan ki mere aa ke ravani kuun dekh tuun 
tujh shauq ka jo daagh 'vali' ke jigar men hai 
be-taqati men us ki nishani kuun dekh tuun"
1228,wali-mohammad-wali,"agar gulshan taraf vo nau-khat-e-rangin-ada nikle 
gul o raihan suun rang-o-bu shitabi peshva nikle 
khile har ghuncha-e-dil jyuun gul-e-shadab shadi suun 
agar Tuk ghar suun bahar vo bahar-dil-kusha nikle 
ghanim-e-gham kiya hai fauj-bandi ishq-bazan par 
baja hai aaj vo raaja agar naubat baja nikle 
nisar us ke qadam uupar karun anjhuvan ke gauhar sab 
agar karne kuun dil-jui vo sarv-e-khush-ada nikle 
sanam aa.e karunga nala-e-jan-soz kuun zahir 
magar us sang-dil suun mehrbani ki sada nikle 
rahe manind-e-la.al-e-be-baha shahan ke taaj uupar 
mohabbat men jo kui asbab zahir kuun baha nikle 
bakhili dars ki hargiz na kiijo ai pari-paikar 
'vali' teri gali men jab ki manind-e-gada nikle"
1229,wali-mohammad-wali,"bhaDke hai dil ki atish tujh neh ki hava suun 
sho.ala namat jala dil tujh husn-e-sho.ala-za suun 
gul ke charagh gul ho yak baar jhaD paDen sab 
mujh aah ki hikayat bolen agar saba suun 
nikli hai jast kar kar har sang-dil suun atish 
chaqmaq jab palak ki jhaDa hai tuun ada suun 
sajda badal rakhe sar sar-ta-qadam araq ho 
tujh ba-haya ke pag par aa kar hina haya suun 
yaan dard hai param ka behuda sar kahe mat 
ye baat sun 'vali' ki ja kar kaho dava suun"
1230,wali-mohammad-wali,"chhupa huun main sada-e-bansuli men 
ki ta ja.un pari-ru ki gali men 
na thi taqat mujhe aane ki lekin 
ba-zor-e-ah pahuncha tujh gali men 
ayaan hai rang ki shokhi suun ai shokh 
badan tera qaba-e-sandali men 
jo hai tere dahan men rang o khubi 
kahan ye rang ye khubi kali men 
kiya jiyun lafz men ma.ani sirijan 
maqam apna dil-o-jan-e-'vali' men"
1231,wali-mohammad-wali,"dekhna har sub.h tujh rukhsar ka 
hai mutala matla-e-anvar ka 
bulbul o parvana karna dil ke ta.iin 
kaam hai tujh chehra-e-gul-nar ka 
sub.h tera dars paaya tha sanam 
shauq-e-dil mohtaj hai takrar ka 
maah ke siine upar ai sham.a-ru 
daagh hai tujh husn ki jhalkar ka 
dil kuun deta hai hamare pech-o-tab 
pech tere turra-e-tarrar ka 
jo sunya tere dahan suun yak bachan 
bhed paaya nuskha-e-asrar ka 
chahta hai is jahan men gar bahisht 
ja tamasha dekh us rukhsar ka 
aarsi ke haath suun Darta hai khat 
chor kuun hai khauf chaukidar ka 
sar-kashi atish-mizaji hai sabab 
nasehon ko garmi-e-bazar ka 
ai 'vali' kyuun sun sake naseh ki baat 
jo divana hai pari-rukhsar ka"
1232,wali-mohammad-wali,"dil hua hai mira kharab-e-sukhan 
dekh kar husn-e-behijab-e-sukhan 
bazm-e-ma.ani men sarkhushi hai use 
jis kuun hai nashsha-e-sharab-e-sukhan 
rah-e-mazmun-e-taza band nahin 
ta-qayamat khula hai bab-e-sukhan 
jalva-paira ho shahid-e-ma.ani 
jab zaban suun uThe naqab-e-sukhan 
gauhar us ki nazar men ja na kare 
jin ne dekha hai ab-o-tab-e-sukhan 
harja-goyan ki baat kyunki sune 
jo suna naghma-e-rabab-e-sukhan 
hai tiri baat ai nazakat-e-fahm 
lauh-e-dibacha-e-kitab-e-sukhan 
hai sukhan jag manin adim-ul-misal 
juz sukhan niin duja javab-e-sukhan 
ai 'vali' dard-e-sar kabhu na rahe 
jab mile sandal-o-gulab-e-sukhan"
1233,wali-mohammad-wali,"dil kuun tujh baaj be-qarari hai 
chashm ka kaam ashk-bari hai 
shab-e-furqat men monis o hamdam 
be-qararon kuun ah-o-zari hai 
ai azizan mujhe nahin bardasht 
sang-dil ka firaq bhari hai 
faiz suun tujh firaq ke sajan 
chashm-e-giryan ka kaam jaari hai 
fauqiyat le gaya huun bulbul suun 
garche mansab men do-hazari hai 
ishq-bazon ke haq men qatil ki 
har nigah khanjar o kaTari hai 
atish-e-hijr-e-lala-ru suun 'vali' 
daagh siine men yadgari hai"
1234,wali-mohammad-wali,"dil talabgar-e-naz-e-mah-vash hai 
lutf us ka agarche dilkash hai 
mujh suun kyuun kar milega hairan huun 
shokh hai bevafa hai sarkash hai 
kya tiri zulf kya tire abru 
har taraf suun mujhe kashakash hai 
tujh bin ai dagh-bakhsh-e-sina o dil 
chaman-e-lala dasht-e-atash hai 
ai 'vali' tajrabe suun paaya huun 
shola-e-ah-e-shauq be-ghash hai"
1235,wali-mohammad-wali,"fida-e-dilbar-e-rangin-ada huun 
shahid-e-shahid-e-gul-gun-qaba huun 
har ik mah-ru ke milne ka nahin zauq 
sukhan ke ashna ka ashna huun 
kiya huun tark nargis ka tamasha 
talab-gar-e-nigah-e-ba-haya huun 
na kar shamshad ki tarif mujh paas 
ki main us sarv-qad ka mubtala huun 
kiya main arz us khurshid-ru suun 
tu shah-e-husn main tera gada huun 
sada rakhta huun shauq us ke sukhan ka 
hamesha tishna-e-ab-e-baqa huun 
qadam par us ke rakhta huun sada sar 
'vali' ham-mashrab-e-rang-e-hina huun"
1236,wali-mohammad-wali,"hua zahir khat-e-ru-e-nigar ahista-ahista 
ki jyuun gulshan men aati hai bahar ahista-ahista 
kiya huun rafta rafta raam us ki chashm-e-vehsi kuun 
ki jyuun aahu kuun karte hain shikar ahista-ahista 
jo apne tan kuun misl-e-juebar avval kiya paani 
hua us sarv-qad suun ham-kanar ahista-ahista 
barang-e-qatra-e-simab mere dil ki jumbish suun 
hua hai dil sanam ka be-qarar ahista-ahista 
use kahna baja hai ishq ke gulzar ka bulbul 
jo gul-ruyan men paaya e'tibar ahista-ahista 
mira dil ashk ho pahuncha hai kuche men sirijan ke 
gaya ka.abe men ye kashti-savar ahista-ahista 
'vali' mat hasidan ki baat suun dil kuun mukaddar kar 
ki akhir dil suun javega ghubar ahista-ahista"
1237,wali-mohammad-wali,"hue hain raam pitam ke nayan ahista-ahista 
ki jyuun phande men aate hain hiran ahista-ahista 
mira dil misl parvane ke tha mushtaq jalne ka 
lagi us sham.a suun akhir lagan ahista-ahista 
gireban sabr ka mat chaak kar ai khatir-e-miskin 
sunega baat vo shirin-bachan ahista-ahista 
gul o bulbul ka gulshan men khalal hove to barja hai 
chaman men jab chale vo gul-badan ahista-ahista 
'vali' siine men mere panja-e-ishq-e-sitamgar ne 
kiya hai chaak dil ka pairahan ahista-ahista"
1238,wali-mohammad-wali,"ishq betab-e-jan-gudazi hai 
husn mushtaq-e-dil-navazi hai 
ashk khunin suun jo kiya hai vazu 
maz.hab-e-ishq men namazi hai 
jo hua raz-e-ishq suun agah 
vo zamane ka fakhr-e-razi hai 
pak-bazan suun yuun hua mafhum 
ishq mazmun-e-pak-bazi hai 
ja ke pahunchi hai hadd-e-zulmat kuun 
bas-ki tujh zulf men darazi hai 
tajrabe suun hua mujhe zahir 
naaz mafhum be-niyazi hai 
ai 'vali' aish-e-zahiri ka sabab 
jalva-e-shahid-e-majazi hai"
1239,wali-mohammad-wali,"ishq men sabr-o-raza darkar hai 
fikr-e-asbab-e-vafa darkar hai 
chaak karne jama-e-sabr-o-qarar 
dilbar-e-rangin qaba darkar hai 
har sanam taskhir-e-dil kyunkar sake 
dilruba.i kuun ada darkar hai 
zulf kuun va kar ki shah-e-ishq kuun 
saya-e-bal-e-huma darkar hai 
rakh qadam mujh dida-e-khun-bar par 
gar tujhe rang-e-hina darkar hai 
dekh us ki chashm-e-shahla kuun agar 
nargis-e-bagh-e-haya darkar hai 
azm us ke vasl ka hai ai 'vali' 
lekin imdad-e-khuda darkar hai"
1240,wali-mohammad-wali,"jab sanam kuun khayal-e-bagh hua 
talib-e-nashsha-e-faragh hua 
fauj-e-ushshaq dekh har janib 
naznin sahib-e-dimagh hua 
rashk suun tujh laban ki surkhi par 
jigar-e-lala dagh-dagh hua 
dil-e-ushshaq kyuun na ho raushan 
jab khayal-e-sanam charagh hua 
ai 'vali' gul-badan kuun baagh men dekh 
dil-e-sad-chak bagh-bagh hua"
1241,wali-mohammad-wali,"jab tujh araq ke vasf men jaari qalam hua 
aalam men us ka naanv javahar-raqam hua 
nuqte pe tere khaal ke bandha hai jin ne dil 
vo da.ere men ishq ke sabit-qadam hua 
tujh fitrat-e-buland ki khubi kuun likh qalam 
mash.hur jag ke biich atarad-e-raqam hua 
taqat nahin ki hashr men hove vo dad-khvah 
jis be-gunah pe teri nigah suun sitam hua 
be-minnat-e-sharab huun sarshar-e-imbisat 
tujh nain ka khayal mujhe jam-e-jam hua 
jin ne bayan likha hai mire rang-e-zard ka 
us kuun khitab ghaib suun zarrin-raqam hua 
shohrat hui hai jab se tire sher ki 'vali' 
mushtaq tujh sukhan ka arab ta ajam hua"
1242,wali-mohammad-wali,"jis dilruba suun dil kuun mire ittihad hai 
didar us ka meri ankhan ki murad hai 
rakhta hai bar men dilbar-e-rangin khayal kuun 
manind arasi ke jo saaf e'tiqad hai 
shayad ki dam-e-ishq men taaza hua hai band 
va.ade pe gul-rukhan ke jise e'timad hai 
baaqi rahega jaur-o-sitam roz-e-hashr lag 
tujh zulf ki jafa men nipaT imtidad hai 
maqsud-e-dil hai us ka khayal ai 'vali' mujhe 
jyuun mujh zaban pe nam-e-mohamad murad hai"
1243,wali-mohammad-wali,"jise ishq ka tiir kaari lage 
use zindagi kyuun na bhari lage 
na chhoDe mohabbat dam-e-marg tak 
jise yar-e-jani suun yaari lage 
na hove use jag men hargiz qarar 
jise ishq ki be-qarari lage 
har ik vaqt mujh ashiq-e-pak kuun 
pyare tiri baat pyari lage 
'vali' kuun kahe tu agar yak bachan 
raqiban ke dil men kaTari lage"
1244,wali-mohammad-wali,"kamar us dilruba ki dilruba hai 
nigah us khush-ada ki khush-ada hai 
sajan ke husn kuun Tuk fikr suun dekh 
ki ye a.ina-e-ma.ani-numa hai 
ye khat hai jauhar-e-a.ina-raz 
ise mushk-e-khutan kahna baja hai 
hua ma.alum tujh zulfan suun ai shokh 
ki shah-e-husn par zill-e-huma hai 
na hove kohkan kyuun aa ke ashiq 
jo vo shirin-ada gulgun-qaba hai 
na puchho ah-o-zari ki haqiqat 
azizan ashiqi ka muqtaza hai 
'vali' kuun mat malamat kar ai vaa.iz 
malamat ashiqon par kab rava hai"
1245,wali-mohammad-wali,"khub-ru khuub kaam karte hain 
yak nigah men ghulam karte hain 
dekh khuban kuun vaqt milne ke 
kis ada suun salam karte hain 
kya vafadar hain ki milne men 
dil suun sab ram-ram karte hain 
kam-nigahi son dekhte hain vale 
kaam apna tamam karte hain 
kholte hain jab apni zulfan kuun 
sub.h-e-ashiq kuun shaam karte hain 
sahib-e-lafz us kuun kah sakiye 
jis suun khuban kalam karte hain 
dil lajate hain ai 'vali' mera 
sarv-qad jab khiram karte hain"
1246,wali-mohammad-wali,"kiya mujh ishq ne zalim kuun aab ahista ahista 
ki atish gul kuun karti hai gulab ahista ahista 
vafadari ne dilbar ki bujhaya atish-e-gham kuun 
ki garmi dafa.a karta hai gulab ahista ahista 
ajab kuchh lutf rakhta hai shab-e-khalvat men gul-ru suun 
khitab ahista ahista javab ahista ahista 
mire dil kuun kiya be-khud tiri ankhiyan ne akhir kuun 
ki jyuun behosh karti hai sharab ahista ahista 
hua tujh ishq suun ai atishin-ru dil mira paani 
ki jyuun galta hai atish suun gulab ahista ahista 
ada o naaz suun aata hai vo raushan-jabin ghar suun 
ki jyuun mashriq suun nikle aftab ahista ahista 
'vali' mujh dil men aata hai khayal-e-yar-e-be-parva 
ki jyuun ankhiyan manin aata hai khvab ahista ahista"
1247,wali-mohammad-wali,"kucha-e-yar ain kaasi hai 
jogi-e-dil vahan ka baasi hai 
pi ke bairag ki udasi suun 
dil pe mere sada udasi hai 
ai sanam tujh jabin upar ye khaal 
hindavi har-dvar baasi hai 
zulf teri hai mauj jamuna ki 
til nazik us ke jiyun sanasi hai 
ghar tira hai ye rashk-e-deval-e-chin 
us men muddat suun dil upasi hai 
ye siyah-zulf tujh zanakhdan par 
nagani jyuun kunve pe pyasi hai 
tas-e-khurshid gharq hai jab suun 
bar men tere libas-e-tasi hai 
jis ki guftar men nahin hai maza 
sukhan us ka ta.aam baasi hai 
ai 'vali' jo libas tan pe rakha 
ashiqan ke nazik libasi hai"
1248,wali-mohammad-wali,"main ashiqi men tab suun afsana ho raha huun 
teri nigah ka jab suun divana ho raha huun 
ai ashna karam suun yak baar aa daras de 
tujh baaj sab jahan suun begana ho raha huun 
batan lagan ki mat puchh ai sham-e-bazm-e-khubi 
muddat se tujh jhalak ka parvana ho raha huun 
shayad vo ganj-e-khubi aave kisi taraf suun 
is vaste sarapa virana ho raha huun 
sauda-e-zulf-e-khuban rakhta huun dil men daa.im 
zanjir-e-ashiqi ka divana ho raha huun 
barja hai gar sunun na.iin naseh tiri nasihat 
main jam-e-ishq pi kar mastana ho raha huun 
kis suun 'vali' apas ka ahval ja kahun main 
sar-ta-qadam main gham suun gham-khana ho raha huun"
1249,wali-mohammad-wali,"main tujhe aaya huun iman buujh kar 
ba.is-e-jam.iyyat-e-jan buujh kar 
bulbul-e-shiraz kuun karta huun yaad 
husn kuun tere gulistan buujh kar 
dil chala hai ishq ka ho jauhari 
lab tire la.al-e-badakhshan buujh kar 
har na karti hai nazare ki mashaq 
khat kuun tere khatt-e-raihan buujh kar 
ai sajan aaya huun ho be-ikhtiyar 
tujh kuun apna rahat-e-jan buujh kar 
zulf teri kyuun na khaa.e pech-o-tab 
haal mujh dil ka pareshan buujh kar 
rahm kar us par ki aaya hai 'vali' 
dard-e-dil ka tujh kuun darman buujh kar"
1250,wali-mohammad-wali,"mat ghusse ke sho.ale suun jalte kuun jalati ja 
Tuk mehr ke paani suun tu aag bujhati ja 
tujh chaal ki qimat suun dil niin hai mira vaqif 
ai maan bhari chanchal Tuk bhaav batati ja 
is raat andhari men mat bhuul paDun tujh suun 
Tuk paanv ke jhanjhar ki jhankar sunati ja 
mujh dil ke kabutar kuun bandha hai tiri laT ne 
ye kaam dharam ka hai Tuk us ko chhuDati ja 
tujh mukh ki parastish men ga.i umr miri saari 
ai but ki pujan-hari Tuk us ko pujati ja 
tujh ishq men jal jal kar sab tan kuun kiya kajal 
ye raushni afza hai ankhiya ko lagati ja 
tujh neh men dil jal jal jogi ki liya surat 
yak baar use mohan chhati suun lagati ja 
tujh ghar ki taraf sundar aata hai 'vali' daa.em 
mushtaq daras ka hai Tuk dars dikhati ja"
1251,wali-mohammad-wali,"muflisi sab bahar khoti hai 
mard ka e'tibar khoti hai 
kyunke hasil ho muj ko jam.iyyat 
zulf teri qarar khoti hai 
har sahar shokh ki nigah ki sharab 
mujh ankhan ka khumar khoti hai 
kyunke milna sanam ka tark karun 
dilbari ikhtiyar khoti hai 
ai 'vali' aab us pari-ru ki 
mujh sine ka ghubar khoti hai"
1252,wali-mohammad-wali,"mushtaq hain ushshaq tiri banki ada ke 
zakhmi hain mohibban tiri shamshir-e-jafa ke 
har pech men chire ke tire lipTe hain ashiq 
aalam ke dilan band hain tujh band-e-qaba ke 
larzan hai tire dast age panja-e-khurshid 
tujh husn age maat mala.ek hain sama ke 
tujh zulf ke halqe men hai dil be-sar o be-pa 
Tuk mehr karo haal upar be-sar-o-pa ke 
tanha na 'vali' jag munin likhta hai tire vasf 
daftar likhe aalam ne tiri mad.h-o-sana ke"
1253,wali-mohammad-wali,"ruuh bakhshi hai kaam tujh lab ka 
dam-e-isa hai naam tujh lab ka 
husn ke khizr ne kiya labrez 
ab-e-haivan suun jaam tujh lab ka 
mantiq-o-hikmat-o-ma.ani par 
mushtamil hai kalam tujh lab ka 
jannat-e-husn men kiya haq ne 
hauz-e-kausar maqam tujh lab ka 
rag-e-yaqut ke qalam suun likhen 
khat paristan payam tujh lab ka 
sabza-o-barg-o-lala rakhte hain 
shauq dil men davam tujh lab ka 
gharq-e-shakkar hue hain kam-o-zaban 
jab liya huun main naam tujh lab ka 
misl-e-yaqut khat men hai shagird 
saghar-e-mai mudam tujh lab ka 
hai 'vali' ki zaban ko lazzat-bakhsh 
zikr har sub.h-o-sham tujh lab ka"
1254,wali-mohammad-wali,"sajan Tuk naaz suun mujh paas aa ahista ahista 
chhupi baten apas dil ki suna ahista ahista 
gharaz goyan ki batan kuun na la khatir manin hargiz 
sajan is baat kuun khatir men la ahista ahista 
har ik ki baat sunne par tavajjoh mat kar ai zalim 
raqiban us siin hovenge juda ahista ahista 
mabada mohtasib badmast sun kar taan men aave 
tambura aah ka ai dil baja ahista ahista 
'vali' hargiz apas ke dil kuun siine men na rakh gham-gin 
ki bar lavega matlab kuun khuda ahista ahista"
1255,wali-mohammad-wali,"shaghl behtar hai ishq-bazi ka 
kya haqiqi o kya majazi ka 
har zaban par hai misl-e-shana mudam 
zikr tujh zulf ki darazi ka 
aaj teri bhavan ne masjid men 
hosh khoya hai har namazi ka 
gar na.iin raz-e-ishq suun agah 
fakhr beja hai fakhr-e-razi ka 
ai 'vali' sarv-qad ko dekhunga 
vaqt aaya hai sarfarazi ka"
1256,wali-mohammad-wali,"sharab-e-shauq sen sarshar hain ham 
kabhu be-khud kabhu hushiyar hain ham 
do-rangi suun tiri ai sarv-e-ra.ana 
kabhu raazi kabhu bezar hain ham 
tire taskhir karne men sirijan 
kabhi nadan kabhi ayyar hain ham 
sanam tere nayan ki aarzu men 
kabhu salim kabhi bimar hain ham 
'vali' vasl-o-juda.i suun sajan ki 
kabhu sahra kabhu gulzar hain ham"
1257,wali-mohammad-wali,"sohbat-e-ghair muun jaaya na karo 
dard-mandan kuun kuDhaya na karo 
haq-parasti ka agar daava hai 
be-gunahan kuun sataya na karo 
apni khubi ke agar talib ho 
apne talib kuun jalaya na karo 
hai agar khatir-e-ushshaq aziiz 
ghair kuun dars dikhaya na karo 
mujh ko turshi ka hai parhez sanam 
chin-e-abru kuun dikhaya na karo 
dil kuun hoti hai sajan betabi 
zulf kuun haath lagaya na karo 
nigah-e-talkh suun apni zalim 
zahr ka jaam pilaya na karo 
ham kuun bardasht nahin ghusse ki 
be-sabab ghusse men aaya na karo 
pak-bazan men hai mash.hur 'vali' 
us suun chehre kuun chhupaya na karo"
1258,wali-mohammad-wali,"takht jis be-khanaman ka dast-e-virani hua 
sar upar us ke bagula taj-e-sultani hua 
kyuun na saafi us kuun hasil ho jo misl-e-arsi 
apne jauhar ki haya suun sar-ba-sar paani hua 
zindagi hai jis kuun daa.im alam-e-baqi munin 
jalva-gar kab us ange yu alam-e-fani hua 
bekasi ke haal men yak aan main tanha nahin 
gham tira siine men mere hamdam-e-jani hua 
ai 'vali' ghairat suun suraj kyuun jale na.iin rat-din 
jag munin vo maah rashk-e-mah-e-kan.ani hua"
1259,wali-mohammad-wali,"tira lab dekh haivan yaad aave 
tira mukh dekh kan.an yaad aave 
tire do nain jab dekhun nazar bhar 
mujhe tab nargisistan yaad aave 
tiri zulfan ki tulani kuun dekhe 
mujhe lail-e-zamistan yaad aave 
tire khat ka zamurrad-rang dekhe 
bahar-e-sumbulistan yaad aave 
tire mukh ke chaman ke dekhne suun 
mujhe firdaus-e-rizvan yaad aave 
tiri zulfan men yu mukh jo ki dekhe 
use sham-e-shabistan yaad aave 
jo kui dekhe miri ankhiyan ko rote 
use abr-e-baharan yaad aave 
jo mere haal ki gardish kuun dekhe 
use girdab-e-gardan yaad aave 
'vali' mera junun jo kui ki dekhe 
use koh o bayaban yaad aave"
1260,wali-mohammad-wali,"tira majnun huun sahra ki qasam hai 
talab men huun tamanna ki qasam hai 
sarapa naaz hai tu ai pari-ru 
mujhe tere sarapa ki qasam hai 
diya haq husn-e-bala-dast tujkun 
mujhe tujh sarv-e-bala ki qasam hai 
kiya tujh zulf ne jag kuun divana 
tiri zulfan ke sauda ki qasam hai 
do-rangi tark kar har ik se mat mil 
tujhe tujh qadd-e-rana ki qasam hai 
kiya tujh ishq ne aalam kuun majnun 
mujhe tujh rashk-e-laila ki qasam hai 
'vali' mushtaq hai teri nigah ka 
mujhe tujh chashm-e-shahla ki qasam hai"
1261,wali-mohammad-wali,"tujh lab ki sifat la.al-e-badakhshan suun kahunga 
jaadu hain tire nain ghazalan suun kahunga 
di badshahi haq ne tujhe husn-nagar ki 
yu kishvar-e-iran men sulaiman suun kahunga 
tarif tire qad ki alif-var sirijan 
ja sarv-e-gulistan kuun khush-alhan suun kahunga 
mujh par na karo zulm tum ai laili-e-khuban 
majnun huun tire gham kuun bayaban suun kahunga 
dekha huun tujhe khvab men ai maya-e-khubi 
is khvab ko ja yusuf-e-kan.an suun kahunga 
jalta huun shab-o-roz tire gham men ai sajan 
ye soz tira mash.al-e-sozan suun kahunga 
yak nuqta tire safha-e-rukh par na.iin beja 
is mukh ko tire safha-e-qur.an suun kahunga 
qurban pari mukh pe hui chob si jal kar 
ye baat aja.ib mah-e-taban suun kahunga 
be-sabr na ho ai 'vali' is dard suun hargiz 
jalta huun tire dard men darman suun kahunga"
1262,wali-mohammad-wali,"vo naznin ada men ejaaz hai sarapa 
khubi men gul-rukhan suun mumtaz hai sarapa 
ai shokh tujh nayan men dekha nigah kar kar 
ashiq ke marne ka andaz hai sarapa 
jag ke ada-shanasan hai jin ki fikr aali 
tujh qad kuun dekh bole yu naaz hai sarapa 
kyuun ho saken jagat ke dilbar tire barabar 
tu husn haur ada men ejaaz hai sarapa 
gaahe ai isvi-dam yak baat lutf suun kar 
jan-bakhsh mujh ko tera avaz hai sarapa 
mujh par 'vali' hamesha dildar mehrban hai 
har-chand hasb-e-zahir tannaz hai sarapa"
1263,wali-mohammad-wali,"vo sanam jab suun basa dida-e-hairan men aa 
atish-e-ishq paDi aql ke saman men aa 
naaz deta nahin gar rukhsat-e-gul-gasht-e-chaman 
ai chaman-zar-e-haya dil ke gulistan men aa 
aish hai aish ki us mah ka khayal-e-raushan 
sham.a raushan kiya mujh dil ke shabistan men aa 
yaad aata hai mujhe vo do gul-e-bagh-e-vafa 
ashk karte hain makan gosha-e-daman men aa 
mauj-e-betabi-e-dil ashk men hui jalva-numa 
jab basi zulf-e-sanam tab-e-pareshan men aa 
nala-o-ah ki tafsil na puchho mujh suun 
daftar-e-dard basa ishq ke divan men aa 
panja-e-ishq ne betab kiya jab suun mujhe 
chak-e-dil tab suun basa chak-e-gareban men aa 
dekh ai ahl-e-nazar sabza-e-khat men lab-e-lal 
rang-e-yaqut chhupa hai khat-e-raihan men aa 
husn tha parda-e-tajrid men sab suun azad 
talib-e-ishq hua surat-e-insan men aa 
shaikh yahan baat tiri pesh na jaave hargiz 
aql kuun chhoD ke mat majlis-e-rindan men aa 
dard-mandan ko ba-juz dard nahin said murad 
ai shah-e-malk-e-junun gham ke bayaban men aa 
hakim-e-vaqt hai tujh ghar men raqib-e-bad-khu 
dev mukhtar hua mulk-e-sulaiman men aa 
chashma-e-ab-e-baqa jag men kiya hai hasil 
yusuf-e-husn tire chah-e-zanakhdan men aa 
jag ke khuban ka namak ho ke namak-parvarda 
chhup raha aa ke tire lab ke namak-dan men aa 
bas ki mujh haal suun ham-sar hai pareshani men 
dard kahti hai mira zulf tire kaan men aa 
gham suun tere hai tarahhum ka mahal hal-e-'vali' 
zulm ko chhoD sajan sheva-e-ehsan men aa"
1264,wali-mohammad-wali,"yaad karna har ghaDi us yaar ka 
hai vazifa mujh dil-e-bimar ka 
arzu-e-chashma-e-kausar na.iin 
tishna-lab huun sharbat-e-didar ka 
aqibat kya hovega ma.alum na.iin 
dil hua hai mubtila dildar ka 
kya kahe tarif dil hai be-nazir 
harf harf us makhzan-e-asrar ka 
gar hua hai talib-e-azadgi 
band mat ho sub.ha o zunnar ka 
masnad-e-gul manzil-e-shabnam hui 
dekh rutba dida-e-bedar ka 
ai 'vali' hona sirijan par nisar 
mudda.a hai chashm-e-gauhar-bar ka"
1265,waseem-barelvi,"aate aate mira naam sa rah gaya 
us ke honTon pe kuchh kanpta rah gaya 
raat mujrim thi daman bacha le ga.i 
din gavahon ki saf men khaDa rah gaya 
vo mire samne hi gaya aur main 
raste ki tarah dekhta rah gaya 
jhuuT vaale kahin se kahin baDh ga.e 
aur main tha ki sach bolta rah gaya 
andhiyon ke irade to achchhe na the 
ye diya kaise jalta hua rah gaya 
us ko kandhon pe le ja rahe hain 'vasim' 
aur vo jiine ka haq mangta rah gaya"
1266,waseem-barelvi,"andhera zehn ka samt-e-safar jab khone lagta hai 
kisi ka dhyan aata hai ujala hone lagta hai 
vo jitni duur ho utna hi mera hone lagta hai 
magar jab paas aata hai to mujh se khone lagta hai 
kisi ne rakh diye mamta-bhare do haath kya sar par 
mire andar koi bachcha bilak kar rone lagta hai 
mohabbat chaar din ki aur udasi zindagi bhar ki 
yahi sab dekhta hai aur 'kabira' rone lagta hai 
samajhte hi nahin nadan kai din ki hai milkiyyat 
para.e kheton pe apnon men jhagDa hone lagta hai 
ye dil bach kar zamane bhar se chalna chahe hai lekin 
jab apni raah chalta hai akela hone lagta hai"
1267,waseem-barelvi,"apne andaz ka akela tha 
is liye main baDa akela tha 
pyaar to janm ka akela tha 
kya mira tajraba akela tha 
saath tera na kuchh badal paaya 
mera hi rasta akela tha 
bakhshish-e-be-hisab ke aage 
mera dast-e-dua akela tha 
teri samjhaute-baz duniya men 
kaun mere siva akela tha 
jo bhi milta gale laga leta 
kis qadar aa.ina akela tha"
1268,waseem-barelvi,"apne chehre se jo zahir hai chhupa.en kaise 
teri marzi ke mutabiq nazar aa.en kaise 
ghar sajane ka tasavvur to bahut ba.ad ka hai 
pahle ye tai ho ki is ghar ko bacha.en kaise 
laakh talvaren baDhi aati hon gardan ki taraf 
sar jhukana nahin aata to jhuka.en kaise 
qahqaha aankh ka bartao badal deta hai 
hansne vaale tujhe aansu nazar aa.en kaise 
phuul se rang juda hona koi khel nahin 
apni miTTi ko kahin chhoD ke jaa.en kaise 
koi apni hi nazar se to hamen dekhega 
ek qatre ko samundar nazar aa.en kaise 
jis ne danista kiya ho nazar-andaz 'vasim' 
us ko kuchh yaad dila.en to dila.en kaise"
1269,waseem-barelvi,"apne har har lafz ka khud a.ina ho ja.unga 
us ko chhoTa kah ke main kaise baDa ho ja.unga 
tum girane men lage the tum ne socha hi nahin 
main gira to mas.ala ban kar khaDa ho ja.unga 
mujh ko chalne do akela hai abhi mera safar 
rasta roka gaya to qafila ho ja.unga 
saari duniya ki nazar men hai mira ahd-e-vafa 
ik tire kahne se kya main bevafa ho ja.unga"
1270,waseem-barelvi,"apne saa.e ko itna samjhane de 
mujh tak mere hisse ki dhuup aane de 
ek nazar men ka.i zamane dekhe to 
buDhi ankhon ki tasvir banane de 
baaba duniya jiit ke main dikhla dunga 
apni nazar se duur to mujh ko jaane de 
main bhi to is baagh ka ek parinda huun 
meri hi avaz men mujh ko gaane de 
phir to ye uncha hi hota ja.ega 
bachpan ke hathon men chand aa jaane de 
faslen pak jaa.en to khet se bichhDengi 
roti aankh ko pyaar kahan samjhane de"
1271,waseem-barelvi,"bhala ghamon se kahan haar jaane vaale the 
ham ansuon ki tarah muskurane vaale the 
hamin ne kar diya elan-e-gumrahi varna 
hamare pichhe bahut log aane vaale the 
unhen to khaak men milna hi tha ki mere the 
ye ashk kaun se unche gharane vaale the 
unhen qarib na hone diya kabhi main ne 
jo dosti men haden bhuul jaane vaale the 
main jin ko jaan ke pahchan bhi nahin sakta 
kuchh aise log mira ghar jalane vaale the 
hamara alamiya ye tha ki ham-safar bhi hamen 
vahi mile jo bahut yaad aane vaale the 
'vasim' kaisi ta.alluq ki raah thi jis men 
vahi mile jo bahut dil dukhane vaale the"
1272,waseem-barelvi,"biite hue din khud ko jab dohrate hain 
ek se jaane ham kitne ho jaate hain 
ham bhi dil ki baat kahan kah paate hain 
aap bhi kuchh kahte kahte rah jaate hain 
khushbu apne raste khud tai karti hai 
phuul to Daali ke ho kar rah jaate hain 
roz naya ik qissa kahne vaale log 
kahte kahte khud qissa ho jaate hain 
kaun bacha.ega phir toDne valon se 
phuul agar shakhon se dhoka khate hain"
1273,waseem-barelvi,"chand ka khvab ujalon ki nazar lagta hai 
tu jidhar ho ke guzar jaa.e khabar lagta hai 
us ki yadon ne uga rakkhe hain suraj itne 
shaam ka vaqt bhi aa.e to sahar lagta hai 
ek manzar pe Thaharne nahin deti fitrat 
umr bhar aankh ki qismat men safar lagta hai 
main nazar bhar ke tire jism ko jab dekhta huun 
pahli barish men nahaya sa shajar lagta hai 
be-sahara tha bahut pyaar koi puchhta kya 
tu ne kandhe pe jagah di hai to sar lagta hai 
teri qurbat ke ye lamhe use raas aa.en kya 
sub.h hone ka jise shaam se Dar lagta hai"
1274,waseem-barelvi,"chalo ham hi pahal kar den ki ham se bad-guman kyuun ho 
koi rishta zara si zid ki khatir ra.egan kyuun ho 
main zinda huun to is zinda-zamiri ki badaulat hi 
jo bole tere lahje men bhala meri zaban kyuun ho 
saval akhir ye ik din dekhna ham hi uTha.enge 
na samjhe jo zamin ke gham vo apna asman kyuun ho 
hamari guftugu ki aur bhi samten bahut si hain 
kisi ka dil dukhane hi ko phir apni zaban kyuun ho 
bikhar kar rah gaya hamsa.egi ka khvab hi varna 
diye is ghar men raushan hon to us ghar men dhuan kyuun ho 
mohabbat asman ko jab zamin karne ki zid Thahri 
to phir buzdil usulon ki sharafat darmiyan kyuun ho 
ummiden saari duniya se 'vasim' aur khud men aise gham 
kisi pe kuchh na zahir ho to koi mehrban kyuun ho"
1275,waseem-barelvi,"dua karo ki koi pyaas nazr-e-jam na ho 
vo zindagi hi nahin hai jo na-tamam na ho 
jo mujh men tujh men chala aa raha hai sadiyon se 
kahin hayat usi fasle ka naam na ho 
koi charagh na aansu na arzu-e-sahar 
khuda kare ki kisi ghar men aisi shaam na ho 
ajiib shart laga.i hai ehtiyaton ne 
ki tera zikr karun aur tera naam na ho 
saba-mizaj ki tezi bhi ek ne.amat hai 
agar charagh bujhana hi ek kaam na ho 
'vasim' kitni hi sub.hen lahu lahu guzrin 
ik aisi sub.h bhi aa.e ki jis ki shaam na ho"
1276,waseem-barelvi,"dukh apna agar ham ko batana nahin aata 
tum ko bhi to andaza lagana nahin aata 
pahuncha hai buzurgon ke bayanon se jo ham tak 
kya baat hui kyuun vo zamana nahin aata 
main bhi use khone ka hunar siikh na paaya 
us ko bhi mujhe chhoD ke jaana nahin aata 
is chhoTe zamane ke baDe kaise banoge 
logon ko jab aapas men laDana nahin aata 
DhunDhe hai to palkon pe chamakne ke bahane 
aansu ko miri aankh men aana nahin aata 
tarikh ki ankhon men dhuan ho ga.e khud hi 
tum ko to koi ghar bhi jalana nahin aata"
1277,waseem-barelvi,"duur se hi bas dariya dariya lagta hai 
Duub ke dekho kitna pyasa lagta hai 
tanha ho to ghabraya sa lagta hai 
bhiiD men us ko dekh ke achchha lagta hai 
aaj ye hai kal aur yahan hoga koi 
socho to sab khel-tamasha lagta hai 
main hi na manun mere bikharne men varna 
duniya bhar ko haath tumhara lagta hai 
zehn se kaghaz par tasvir utarte hi 
ek musavvir kitna akela lagta hai 
pyaar ke is nashsha ko koi kya samjhe 
Thokar men jab saara zamana lagta hai 
bhiiD men rah kar apna bhi kab rah paata 
chand akela hai to sab ka lagta hai 
shakh pe baiThi bholi-bhali ik chiDiya 
kya jaane us par bhi nishana lagta hai"
1278,waseem-barelvi,"hadson ki zad pe hain to muskurana chhoD den 
zalzalon ke khauf se kya ghar banana chhoD den 
tum ne mere ghar na aane ki qasam khaa.i to hai 
ansuon se bhi kaho ankhon men aana chhoD den 
pyaar ke dushman kabhi to pyaar se kah ke to dekh 
ek tera dar hi kya ham to zamana chhoD den 
ghonsle viran hain ab vo parinde hi kahan 
ik basere ke liye jo ab-o-dana chhoD den"
1279,waseem-barelvi,"ham apne aap ko ik mas.ala bana na sake 
isi liye to kisi ki nazar men aa na sake 
ham ansuon ki tarah vaste nibha na sake 
rahe jin ankhon men un men hi ghar bana na sake 
phir andhiyon ne sikhaya vahan safar ka hunar 
jahan charagh hamen rasta dikha na sake 
jo pesh pesh the basti bachane valon men 
lagi jab aag to apna bhi ghar bacha na sake 
mire khuda kisi aisi jagah use rakhna 
jahan koi mire baare men kuchh bata na sake 
tamam umr ki koshish ka bas yahi hasil 
kisi ko apne mutabiq koi bana na sake 
tasalliyon pe bahut din jiya nahin jaata 
kuchh aisa ho ke tira e.atibar aa na sake"
1280,waseem-barelvi,"hamara azm-e-safar kab kidhar ka ho jaa.e 
ye vo nahin jo kisi rahguzar ka ho jaa.e 
usi ko jiine ka haq hai jo is zamane men 
idhar ka lagta rahe aur udhar ka ho jaa.e 
khuli havaon men uDna to us ki fitrat hai 
parinda kyuun kisi shakh-e-shajar ka ho jaa.e 
main laakh chahun magar ho to ye nahin sakta 
ki tera chehra miri hi nazar ka ho jaa.e 
mira na hone se kya farq us ko paDna hai 
pata chale jo kisi kam-nazar ka ho jaa.e 
'vasim' sub.h ki tanha.i-e-safar socho 
musha.era to chalo raat bhar ka ho jaa.e"
1281,waseem-barelvi,"haveliyon men miri tarbiyat nahin hoti 
to aaj sar pe Tapakne ko chhat nahin hoti 
hamare ghar ka pata puchhne se kya hasil 
udasiyon ki koi shahriyat nahin hoti 
charagh ghar ka ho mahfil ka ho ki mandir ka 
hava ke paas koi maslahat nahin hoti 
hamen jo khud men simaTne ka fan nahin aata 
to aaj aisi tiri saltanat nahin hoti 
'vasim' shahr men sachcha.iyon ke lab hote 
to aaj khabron men sab khairiyat nahin hoti"
1282,waseem-barelvi,"jahan dariya kahin apne kinare chhoD deta hai 
koi uThta hai aur tufan ka rukh moD deta hai 
mujhe be-dast-o-pa kar ke bhi khauf us ka nahin jaata 
kahin bhi hadisa guzre vo mujh se joD deta hai 
bichhaD ke tujh se kuchh jaana agar to is qadar jaana 
vo miTTi huun jise dariya kinare chhoD deta hai 
mohabbat men zara si bevafa.i to zaruri hai 
vahi achchha bhi lagta hai jo va.ade toD deta hai"
1283,waseem-barelvi,"kahan qatre ki gham-khvari kare hai 
samundar hai adakari kare hai 
koi maane na maane us ki marzi 
magar vo hukm to jaari kare hai 
nahin lamha bhi jis ki dastaras men 
vahi sadiyon ki tayyari kare hai 
baDe adarsh hain baton men lekin 
vo saare kaam bazari kare hai 
hamari baat bhi aa.e to janen 
vo baten to bahut saari kare hai 
yahi akhbar ki surkhi banega 
zara sa kaam chingari kare hai 
bulava aa.ega chal denge ham bhi 
safar ki kaun tayyari kare hai"
1284,waseem-barelvi,"kahan savab kahan kya azaab hota hai 
mohabbaton men kab itna hisab hota hai 
bichhaD ke mujh se tum apni kashish na kho dena 
udaas rahne se chehra kharab hota hai 
use pata hi nahin hai ki pyaar ki baazi 
jo haar jaa.e vahi kamyab hota hai 
jab us ke paas ganvane ko kuchh nahin hota 
to koi aaj ka izzat-ma.ab hota hai 
jise main likhta huun aise ki khud hi paDh paanv 
kitab-e-zist men aisa bhi baab hota hai 
bahut bharosa na kar lena apni ankhon par 
dikha.i deta hai jo kuchh vo khvab hota hai"
1285,waseem-barelvi,"khul ke milne ka saliqa aap ko aata nahin 
aur mere paas koi chor darvaza nahin 
vo samajhta tha use pa kar hi main rah ja.unga 
us ko meri pyaas ki shiddat ka andaza nahin 
ja dikha duniya ko mujh ko kya dikhata hai ghurur 
tu samundar hai to hai main to magar pyasa nahin 
koi bhi dastak kare aahaT ho ya avaz de 
mere hathon men mira ghar to hai darvaza nahin 
apnon ko apna kaha chahe kisi darje ke hon 
aur jab aisa kiya main ne to sharmaya nahin 
us ki mahfil men unhin ki raushni jin ke charagh 
main bhi kuchh hota to mera bhi diya hota nahin 
tujh se kya bichhDa miri saari haqiqat khul ga.i 
ab koi mausam mile to mujh se sharmata nahin"
1286,waseem-barelvi,"kitna dushvar tha duniya ye hunar aana bhi 
tujh se hi fasla rakhna tujhe apnana bhi 
kaisi adab-e-numa.ish ne laga.in sharten 
phuul hona hi nahin phuul nazar aana bhi 
dil ki bigDi hui aadat se ye ummid na thi 
bhuul ja.ega ye ik din tira yaad aana bhi 
jaane kab shahr ke rishton ka badal jaa.e mizaj 
itna asan to nahin lauT ke ghar aana bhi 
aise rishte ka bharam rakhna koi khel nahin 
tera hona bhi nahin aur tira kahlana bhi 
khud ko pahchan ke dekhe to zara ye dariya 
bhuul ja.ega samundar ki taraf jaana bhi 
janne valon ki is bhiiD se kya hoga 'vasim' 
is men ye dekhiye koi mujhe pahchana bhi"
1287,waseem-barelvi,"kuchh itna khauf ka maara hua bhi pyaar na ho 
vo e'tibar dila.e aur e'tibar na ho 
hava khilaf ho maujon pe ikhtiyar na ho 
ye kaisi zid hai ki dariya kisi se paar na ho 
main gaanv lauT raha huun bahut dinon ke baad 
khuda kare ki use mera intizar na ho 
zara si baat pe ghuT ghuT ke sub.h kar dena 
miri tarah bhi koi mera gham-gusar na ho 
dukhi samaj men aansu bhare zamane men 
use ye kaun bata.e ki ashk-bar na ho 
gunahgaron pe ungli uTha.e dete ho 
'vasim' aaj kahin tum bhi sangsar na ho"
1288,waseem-barelvi,"kya bata.un kaisa khud ko dar-ba-dar main ne kiya 
umr-bhar kis kis ke hisse ka safar main ne kiya 
tu to nafrat bhi na kar pa.ega is shiddat ke saath 
jis bala ka pyaar tujh se be-khabar main ne kiya 
kaise bachchon ko bata.un raston ke pech-o-kham 
zindagi-bhar to kitabon ka safar main ne kiya 
kis ko fursat thi ki batlata tujhe itni si baat 
khud se kya bartav tujh se chhuT kar main ne kiya 
chand jazbati se rishton ke bachane ko 'vasim' 
kaisa kaisa jabr apne aap par main ne kiya"
1289,waseem-barelvi,"kya dukh hai samundar ko bata bhi nahin sakta 
aansu ki tarah aankh tak aa bhi nahin sakta 
tu chhoD raha hai to khata is men tiri kya 
har shakhs mira saath nibha bhi nahin sakta 
pyase rahe jaate hain zamane ke savalat 
kis ke liye zinda huun bata bhi nahin sakta 
ghar DhunD rahe hain mira raton ke pujari 
main huun ki charaghon ko bujha bhi nahin sakta 
vaise to ik aansu hi baha kar mujhe le jaa.e 
aise koi tufan hila bhi nahin sakta"
1290,waseem-barelvi,"lahu na ho to qalam tarjuman nahin hota 
hamare daur men aansu zaban nahin hota 
jahan rahega vahin raushni luTa.ega 
kisi charagh ka apna makan nahin hota 
ye kis maqam pe laa.i hai meri tanha.i 
ki mujh se aaj koi bad-guman nahin hota 
bas ik nigah miri raah dekhti hoti 
ye saara shahr mira mezban nahin hota 
tira khayal na hota to kaun samjhata 
zamin na ho to koi asman nahin hota 
main us ko bhuul gaya huun ye kaun manega 
kisi charagh ke bas men dhuan nahin hota 
'vasim' sadiyon ki ankhon se dekhiye mujh ko 
vo lafz huun jo kabhi dastan nahin hota"
1291,waseem-barelvi,"main asman pe bahut der rah nahin sakta 
magar ye baat zamin se to kah nahin sakta 
kisi ke chehre ko kab tak nigah men rakkhun 
safar men ek hi manzar to rah nahin sakta 
ye azmane ki fursat tujhe kabhi mil jaa.e 
main ankhon ankhon men kya baat kah nahin sakta 
sahara lena hi paDta hai mujh ko dariya ka 
main ek qatra huun tanha to bah nahin sakta 
laga ke dekh le jo bhi hisab aata ho 
mujhe ghaTa ke vo ginti men rah nahin sakta 
ye chand lamhon ki be-ikhtiyariyan hain 'vasim' 
gunah se rishta bahut der rah nahin sakta"
1292,waseem-barelvi,"main apne khvab se bichhDa nazar nahin aata 
to is sadi men akela nazar nahin aata 
ajab dabao hai un bahari havaon ka 
gharon ka bojh bhi uThta nazar nahin aata 
main teri raah se ha.Tne ko haT gaya lekin 
mujhe to koi bhi rasta nazar nahin aata 
main ik sada pe hamesha ko ghar to chhoD aaya 
magar pukarne vaala nazar nahin aata 
dhuan bhara hai yahan to sabhi ki ankhon men 
kisi ko ghar mira jalta nazar nahin aata 
ghazal-sara.i ka da.ava to sab kare hain 'vasim' 
magar vo 'mir' sa lahja nazar nahin aata"
1293,waseem-barelvi,"main is umiid pe Duuba ki tu bacha lega 
ab is ke ba.ad mira imtihan kya lega 
ye ek mela hai va.ada kisi se kya lega 
Dhalega din to har ik apna rasta lega 
main bujh gaya to hamesha ko bujh hi ja.unga 
koi charagh nahin huun ki phir jala lega 
kaleja chahiye dushman se dushmani ke liye 
jo be-amal hai vo badla kisi se kya lega 
main us ka ho nahin sakta bata na dena use 
lakiren haath ki apni vo sab jala lega 
hazar toD ke aa ja.un us se rishta 'vasim' 
main janta huun vo jab chahega bula lega"
1294,waseem-barelvi,"main ye nahin kahta ki mira sar na milega 
lekin miri ankhon men tujhe Dar na milega 
sar par to biThane ko hai tayyar zamana 
lekin tire rahne ko yahan ghar na milega 
jaati hai chali jaa.e ye mai-khane ki raunaq 
kam-zarfon ke hathon men to saghar na milega 
duniya ki talab hai to qana.at hi na karna 
qatre hi se khush ho to samundar na milega"
1295,waseem-barelvi,"mere gham ko jo apna batate rahe 
vaqt paDne pe hathon se jaate rahe 
barishen aa.iin aur faisla kar ga.iin 
log TuuTi chhaten azmate rahe 
ankhen manzar huiin kaan naghma hue 
ghar ke andaz hi ghar se jaate rahe 
shaam aa.i to bichhDe hue ham-safar 
ansuon se in ankhon men aate rahe 
nanhe bachchon ne chhu bhi liya chand ko 
buDhe baaba kahani sunate rahe 
duur tak haath men koi patthar na tha 
phir bhi ham jaane kyuun sar bachate rahe 
sha.iri zahr thi kya karen ai 'vasim' 
log piite rahe ham pilate rahe"
1296,waseem-barelvi,"miri vafaon ka nashsha utarne vaala 
kahan gaya mujhe hans hans ke harne vaala 
hamari jaan ga.i jaa.e dekhna ye hai 
kahin nazar men na aa jaa.e marne vaala 
bas ek pyaar ki baazi hai be-gharaz baazi 
na koi jitne vaala na koi harne vaala 
bhare makan ka bhi apna nasha hai kya jaane 
sharab-khane men raten guzarne vaala 
main us ka din bhi zamane men baanT kar rakh duun 
vo meri raton ko chhup kar guzarne vaala 
'vasim' ham bhi bikharne ka hausla karte 
hamen bhi hota jo koi sanvarne vaala"
1297,waseem-barelvi,"mohabbat na-samajh hoti hai samjhana zaruri hai 
jo dil men hai use ankhon se kahlana zaruri hai 
usulon par jahan aanch aa.e Takrana zaruri hai 
jo zinda ho to phir zinda nazar aana zaruri hai 
na.i umron ki khud-mukhtariyon ko kaun samjha.e 
kahan se bach ke chalna hai kahan jaana zaruri hai 
thake-hare parinde jab basere ke liye lauTen 
saliqa-mand shakhon ka lachak jaana zaruri hai 
bahut bebak ankhon men ta.alluq Tik nahin paata 
mohabbat men kashish rakhne ko sharmana zaruri hai 
saliqa hi nahin shayad use mahsus karne ka 
jo kahta hai khuda hai to nazar aana zaruri hai 
mire honTon pe apni pyaas rakh do aur phir socho 
ki is ke ba.ad bhi duniya men kuchh paana zaruri hai"
1298,waseem-barelvi,"mujhe to qatra hi hona bahut satata hai 
isi liye to samundar pe rahm aata hai 
vo is tarah bhi miri ahmiyat ghaTata hai 
ki mujh se milne men sharten bahut lagata hai 
bichhaDte vaqt kisi aankh men jo aata hai 
tamam umr vo aansu bahut rulata hai 
kahan pahunch ga.i duniya use pata hi nahin 
jo ab bhi maazi ke qisse suna.e jaata hai 
uTha.e jaa.en jahan haath aise jalse men 
vahi bura jo koi mas.ala uThata hai 
na koi ohda na degrē na naam ki takhti 
main rah raha huun yahan mera ghar batata hai 
samajh raha ho kahin khud ko meri kamzori 
to us se kah do mujhe bhulna bhi aata hai"
1299,waseem-barelvi,"nahin ki apna zamana bhi to nahin aaya 
hamen kisi se nibhana bhi to nahin aaya 
jala ke rakh liya hathon ke saath daman tak 
tumhen charagh bujhana bhi to nahin aaya 
na.e makan bana.e to faslon ki tarah 
hamen ye shahr basana bhi to nahin aaya 
vo puchhta tha miri aankh bhigne ka sabab 
mujhe bahana banana bhi to nahin aaya 
'vasim' dekhna muD muD ke vo usi ki taraf 
kisi ko chhoD ke jaana bhi to nahin aaya"
1300,waseem-barelvi,"rang be-rang hon khushbu ka bharosa jaa.e 
meri ankhon se jo duniya tujhe dekha jaa.e 
ham ne jis raah ko chhoDa phir use chhoD diya 
ab na ja.enge udhar chahe zamana jaa.e 
main ne muddat se koi khvab nahin dekha hai 
haath rakh de miri ankhon pe ki niind aa jaa.e 
main gunahon ka taraf-dar nahin huun phir bhi 
raat ko din ki nigahon se na dekha jaa.e 
kuchh baDi sochon men ye sochen bhi shamil hain 'vasim' 
kis bahane se koi shahr jalaya jaa.e"
1301,waseem-barelvi,"sab ne mila.e haath yahan tirgi ke saath 
kitna baDa mazaq hua raushni ke saath 
sharten laga.i jaati nahin dosti ke saath 
kiije mujhe qubul miri har kami ke saath 
tera khayal, teri talab teri aarzu 
main umr bhar chala huun kisi raushni ke saath 
duniya mire khilaf khaDi kaise ho ga.i 
meri to dushmani bhi nahin thi kisi ke saath 
kis kaam ki rahi ye dikhave ki zindagi 
vaade kiye kisi se guzari kisi ke saath 
duniya ko bevafa.i ka ilzam kaun de 
apni hi nibh saki na bahut din kisi ke saath 
qatre vo kuchh bhi paa.en ye mumkin nahin 'vasim' 
baDhna jo chahte hain samundar-kashi ke saath"
1302,waseem-barelvi,"sabhi ka dhuup se bachne ko sar nahin hota 
har aadmi ke muqaddar men ghar nahin hota 
kabhi lahu se bhi tarikh likhni paDti hai 
har ek ma.arka baton se sar nahin hota 
main us ki aankh ka aansu na ban saka varna 
mujhe bhi khaak men milne ka Dar nahin hota 
mujhe talash karoge to phir na paoge 
main ik sada huun sadaon ka ghar nahin hota 
hamari aankh ke aansu ki apni duniya hai 
kisi faqir ko shahon ka Dar nahin hota 
main us makan men rahta huun aur zinda huun 
'vasim' jis men hava ka guzar nahin hota"
1303,waseem-barelvi,"shaam tak sub.h ki nazron se utar jaate hain 
itne samjhauton pe jiite hain ki mar jaate hain 
phir vahi talkhi-e-halat muqaddar Thahri 
nashshe kaise bhi hon kuchh din men utar jaate hain 
ik juda.i ka vo lamha ki jo marta hi nahin 
log kahte the ki sab vaqt guzar jaate hain 
ghar ki girti hui divaren hi mujh se achchhi 
rasta chalte hue log Thahar jaate hain 
ham to be-nam iradon ke musafir hain 'vasim' 
kuchh pata ho to bata.en ki kidhar jaate hain"
1304,waseem-barelvi,"sirf tera naam le kar rah gaya 
aaj divana bahut kuchh kah gaya 
kya miri taqdir men manzil nahin 
fasla kyuun muskura kar rah gaya 
zindagi duniya men aisa ashk thi 
jo zara palkon pe Thahra bah gaya 
aur kya tha us ki pursish ka javab 
apne hi aansu chhupa kar rah gaya 
us se puchh ai kamyab-e-zindagi 
jis ka afsana adhura rah gaya 
haa.e kya divangi thi ai 'vasim' 
jo na kahna chahiye tha kah gaya"
1305,waseem-barelvi,"tahrir se varna miri kya ho nahin sakta 
ik tu hai jo lafzon men ada ho nahin sakta 
ankhon men khayalat men sanson men basa hai 
chahe bhi to mujh se vo juda ho nahin sakta 
jiina hai to ye jabr bhi sahna hi paDega 
qatra huun samundar se khafa ho nahin sakta 
gumrah kiye honge ka.i phuul se jazbe 
aise to koi rah-numa ho nahin sakta 
qad mera baDhane ka use kaam mila hai 
jo apne hi pairon pe khaDa ho nahin sakta 
ai pyaar tire hisse men aaya tiri qismat 
vo dard jo chehron se ada ho nahin sakta"
1306,waseem-barelvi,"tumhari raah men miTTi ke ghar nahin aate 
isi liye to tumhen ham nazar nahin aate 
mohabbaton ke dinon ki yahi kharabi hai 
ye ruuTh jaa.en to phir lauT kar nahin aate 
jinhen saliqa hai tahzib-e-gham samajhne ka 
unhin ke rone men aansu nazar nahin aate 
khushi ki aankh men aansu ki bhi jagah rakhna 
bure zamane kabhi puchh kar nahin aate 
bisat-e-ishq pe baDhna kise nahin aata 
ye aur baat ki bachne ke ghar nahin aate 
'vasim' zehn banate hain to vahi akhbar 
jo le ke ek bhi achchhi khabar nahin aate"
1307,waseem-barelvi,"tu samajhta hai ki rishton ki duha.i denge 
ham to vo hain tire chehre se dikha.i denge 
ham ko mahsus kiya jaa.e hai khushbu ki tarah 
ham koi shor nahin hain jo suna.i denge 
faisla likkha hua rakkha hai pahle se khilaf 
aap kya sahab adalat men safa.i denge 
pichhli saf men hi sahi hai to isi mahfil men 
aap dekhenge to ham kyuun na dikha.i denge"
1308,waseem-barelvi,"udasiyon men bhi raste nikal leta hai 
ajiib dil hai girun to sambhal leta hai 
ye kaisa shakhs hai kitni hi achchhi baat kaho 
koi bura.i ka pahlu nikal leta hai 
Dhale to hoti hai kuchh aur ehtiyat ki umr 
ki bahte bahte ye dariya uchhal leta hai 
baDe-baDon ki tarah-dariyan nahin chaltin 
uruuj teri khabar jab zaval leta hai 
jab us ke jaam men ik buund tak nahin hoti 
vo meri pyaas ko phir bhi sambhal leta hai"
1309,waseem-barelvi,"use samajhne ka koi to rasta nikle 
main chahta bhi yahi tha vo bevafa nikle 
kitab-e-mazi ke auraq ulaT ke dekh zara 
na jaane kaun sa saf.ha muDa hua nikle 
main tujh se milta to tafsil men nahin jaata 
miri taraf se tire dil men jaane kya nikle 
jo dekhne men bahut hi qarib lagta hai 
usi ke baare men socho to fasla nikle 
tamam shahr ki ankhon men surkh sho.ale hain 
'vasim' ghar se ab aise men koi kya nikle"
1310,waseem-barelvi,"vo mere ghar nahin aata main us ke ghar nahin jaata 
magar in ehtiyaton se ta.alluq mar nahin jaata 
bure achchhe hon jaise bhi hon sab rishte yahin ke hain 
kisi ko saath duniya se koi le kar nahin jaata 
gharon ki tarbiyat kya aa ga.i T-v ke hathon men 
koi bachcha ab apne baap ke uupar nahin jaata 
khule the shahr men sau dar magar ik had ke andar hi 
kahan jaata agar main lauT ke phir ghar nahin jaata 
mohabbat ke ye aansu hain unhen ankhon men rahne do 
sharifon ke gharon ka mas.ala bahar nahin jaata 
'vasim' us se kaho duniya bahut mahdud hai meri 
kisi dar ka jo ho jaa.e vo phir dar dar nahin jaata"
1311,waseem-barelvi,"vo mujh ko kya batana chahta hai 
jo duniya se chhupana chahta hai 
mujhe dekho ki main us ko hi chahun 
jise saara zamana chahta hai 
qalam karna kahan hai us ka mansha 
vo mera sar jhukana chahta hai 
shikayat ka dhuan ankhon se dil tak 
ta.alluq TuuT jaana chahta hai 
taqaza vaqt ka kuchh bhi ho ye dil 
vahi qissa purana chahta hai"
1312,waseem-barelvi,"ye hai to sab ke liye ho ye zid hamari hai 
is ek baat pe duniya se jang jaari hai 
uDaan vaalo uDanon pe vaqt bhari hai 
paron ki ab ke nahin hauslon ki baari hai 
main qatra ho ke bhi tufan se jang leta huun 
mujhe bachana samundar ki zimmedari hai 
isi se jalte hain sahra-e-arzu men charagh 
ye tishnagi to mujhe zindagi se pyari hai 
koi bata.e ye us ke ghurur-e-beja ko 
vo jang main ne laDi hi nahin jo haari hai 
har ek saans pe pahra hai be-yaqini ka 
ye zindagi to nahin maut ki savari hai 
dua karo ki salamat rahe miri himmat 
ye ik charagh ka.i andhiyon pe bhari hai"
1313,waseem-barelvi,"zara sa qatra kahin aaj agar ubharta hai 
samundaron hi ke lahje men baat karta hai 
khuli chhaton ke diye kab ke bujh ga.e hote 
koi to hai jo havaon ke par katarta hai 
sharafaton ki yahan koi ahmiyat hi nahin 
kisi ka kuchh na bigaDo to kaun Darta hai 
ye dekhna hai ki sahra bhi hai samundar bhi 
vo meri tishna-labi kis ke naam karta hai 
tum aa ga.e ho to kuchh chandni si baten hon 
zamin pe chand kahan roz roz utarta hai 
zamin ki kaisi vakalat ho phir nahin chalti 
jab asman se koi faisla utarta hai"
1314,waseem-barelvi,"zindagi tujh pe ab ilzam koi kya rakkhe 
apna ehsas hi aisa hai jo tanha rakkhe 
kin shikaston ke shab-o-roz se guzra hoga 
vo musavvir jo har ik naqsh adhura rakkhe 
khushk miTTi hi ne jab paanv jamane na diye 
bahte dariya se phir ummid koi kya rakkhe 
aa gham-e-dost usi moD pe ho ja.un juda 
jo mujhe mera hi rahne de na tera rakkhe 
arzuon ke bahut khvab to dekho ho 'vasim' 
jaane kis haal men be-dard zamana rakkhe"
